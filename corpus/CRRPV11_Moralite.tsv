¶ Moralite de la mala¬	¶ Moralite de la mala¬
die de Chrestiẽte/ a .viii. personnages:	die de Chrestiente/ a .viii. personnages:
en laquelle sõt mõstrez plusieurs abuz/	en laquelle sont monstrez plusieurs abuz/
aduenuz au monde/ par la poison de pe¬	advenuz au monde/ par la poison de pe¬
che ⁊ lhypocrisie des hereticques.	che et l'hypocrisie des hereticques.
Foy.	Foy.
Le medecin celeste.	Le medecin celeste.
Esperance.	Esperance.
Inspiration.	Inspiration.
Charite.	Charite.
Laueugle	L'aveugle
Chrestiente.	Chrestiente.
Son uarlet.	Son varlet.
Bon oeuure.	Bon oeuvre.
Lapoticaire.	L'apoticaire.
Hypocrisie.	Hypocrisie.
Le docteur.	Le docteur.
Peche.	Peche.
Ceste moralite reprend	Ceste moralite reprend
Les abuz de Chrestiente/	Les abuz de Chrestiente/
Celuy qui est en Christ ente	Celuy qui est en Christ ente
Jamais a la mort ne mesprend.	Jamais a la mort ne mesprend.
Y ME VINT	Y ME VINT
MAL A	MAL A
GRE.	GRE.
¶ Les noms ⁊ accoustremẽs des	¶ Les noms et accoustremens des
personnaiges de ceste pre¬	personnaiges de ceste pre¬
sente moralite.	sente moralite.
Foy uestue dune belle robbe blanche/	Foy vestue d'une belle robbe blanche/
Esperance/ uestue dune robbe de uiolet/	Esperance/ vestue d'une robbe de violet/
Charite/ uestue descarlate/	Charite/ vestue d'escarlate/
Bon oeuure/ uestu en marchant honneste/	Bon oeuvre/ vestu en marchant honneste/
Chrestiente/ en honneste dame/	Chrestiente/ en honneste dame/
Laueugle/ en son paoure estat/	L'aveugle/ en son paovre estat/
Et le uarlet/ pareillement.	Et le varlet/ pareillement.
Hypocrisie/ uestue en nonnain/	Hypocrisie/ vestue en nonnain/
Peche/ par deuãt uestu de robbe mõdaine/	Peche/ par devant vestu de robbe mondaine/
⁊ derriere en habit de diable/	et derriere en habit de diable/
Le medecin/ en habit propre/	Le medecin/ en habit propre/
Inspiration/ en habit angelique/	Inspiration/ en habit angelique/
Le docteur/ en son estat/	Le docteur/ en son estat/
Lapoticaire/ en son estat.	L'apoticaire/ en son estat.
¶ Le docteur commence.	¶ Le docteur commence.
C	C¬
E ieu moral/ les troys uertus cõtiẽt/	E jeu moral/ les troys vertus contient/
Cestascauoir la foy/ qui tout soustient	C'est ascavoir la foy/ qui tout soustient
Auec laquelle/ est conioincte esperance	Avec laquelle/ est conjoincte esperance
Et charite: qui de la foy prouient	Et charite: qui de la foy provient
Chrestiente, par elles se entretient	Chrestiente, par elles se entretient
Faisãt tousioͬs bõ oeuure/ ⁊ ne espere en ce	Faisant tousjours bon oeuvre/ et ne espere en ce
Qui croyt en dieu/ en nul tẽps na souffrãce	Qui croyt en dieu/ en nul temps n'a souffrance
De bien qui soit/ car qui a dieu a tout:	De bien qui soit/ car qui a dieu a tout:
Celuy a dieu/ qui a en luy fiance	Celuy a dieu/ qui a en luy fiance
Prenant en luy tout seul saueur ⁊ goust.	Prenant en luy tout seul saveur et goust.
Peuple auditeur/ de la moralite:	Peuple auditeur/ de la moralite:
A bien faire/ par elle es incite	A bien faire/ par elle es incite
Et aduise/ de delaisser tout uice	Et advise/ de delaisser tout vice
Et tout orgueil/ ⁊ toute iniquite/	Et tout orgueil/ et toute iniquite/
Toute luxure/ ⁊ immundicite/	Toute luxure/ et immundicite/
Faulx tesmoignage/ aussi toute iniustice/	Faulx tesmoignage/ aussi toute injustice/
Ire/ ⁊ enuie/ paresse/ ⁊ auarice/	Ire/ et envie/ paresse/ et avarice/
Et tous pechez de par dieu deffendus/	Et tous pechez de par dieu deffendus/
Qui croit cela/ aura grace propice	Qui croit cela/ aura grace propice
Par foy/ a christ ayons les coeurs pendus.	Par foy/ a christ ayons les coeurs pendus.
Hipocrisie/ qui uoit en temps trãsquille/	Hipocrisie/ qui voit en temps transquille/
Chrestiente uiure par leuangile/	Chrestiente vivre par l'evangile/
Suyuant la foy/ espoir/ ⁊ charite	Suyvant la foy/ espoir/ et charite
Par heresie/ ⁊ par raison subtile	Par heresie/ et par raison subtile
La uient tirer hors de lesprit utile/	La vient tirer hors de l'esprit utile/
Et si la faict suyuir charnalite:	Et si la faict suyvir charnalite:
Luy promettant dauoir prosperite	Luy promettant d'avoir prosperite
Mais en la fin elle en aura la mort/	Mais en la fin elle en aura la mort/
Certes il est predit ⁊ decrete	Certes il est predit et decrete
Que qui faict mal/ mal luy aduiẽt en sort	Que qui faict mal/ mal luy advient en sort
Qui a peche/ il doibt auoir recours	Qui a peche/ il doibt avoir recours
A Iesus Christ/ qui est nostre secours	A Jesus Christ/ qui est nostre secours
Nostre aduocat, ⁊ nostre medecin	Nostre advocat, et nostre medecin
Luy seul guarist/ les aueugles ⁊ sourdz	Luy seul guarist/ les aveugles et sourdz
Aller ne fault/ aux hõmes na leurs cours:	Aller ne fault/ aux hommes n'a leurs cours:
Car qui si fie/ il sera en la fin	Car qui s'i fie/ il sera en la fin
Maudict de dieu/ mourant en son uenin:	Maudict de dieu/ mourant en son venin:
Sil nest purge des humeurs hereticques/	S'il n'est purge des humeurs hereticques/
Par Iesus Christ/ nostre sauueur diuin	Par Jesus Christ/ nostre sauveur divin
Car nous sõmes/ sans luy pires q̃ eticques.	Car nous sommes/ sans luy pires que eticques.
¶ Nota que la foy doibt preceder/ ⁊ Chre¬	¶ Nota que la foy doibt preceder/ et Chre¬
stiente uenir apres accõpaignee de Espe¬	stiente venir apres accompaignee de Espe¬
rance ⁊ de Charite/ puis Bon oeuure.	rance et de Charite/ puis Bon oeuvre.
La foy primo.	La foy primo.
Par grace en foy/ sans oeuures iudaiques:	Par grace en foy/ sans oeuvres judaiques:
Christ a uoulu/ par dictz apostoliques	Christ a voulu/ par dictz apostoliques
De ses esleuz monstrer le salut prendre:	De ses esleuz monstrer le salut prendre:
Si quon ne doibt/ en soymesme comprẽdre	Si qu'on ne doibt/ en soymesme comprendre
Que par ses faictzon soit ioinct aux reliq̃s.	Que par ses faictzon soit joinct aux reliques.
Pharisiens operateurs iniques:	Pharisiens operateurs iniques:
Par argumens/ ⁊ raisons sophistiques	Par argumens/ et raisons sophistiques
Nont poĩt cõgneu/ cõe on doit au ciel tẽdre	N'ont point congneu/ come on doit au ciel tendre
Par grace en foy/ sans oeuures iudaiques.	Par grace en foy/ sans oeuvres judaiques.
Or delaissez leurs sentences obliques	Or delaissez leurs sentences obliques
Subtilitez/ ⁊ songes phantastiques/	Subtilitez/ et songes phantastiques/
Uous appliquãs/ au diuin uerbe entendre	Vous appliquans/ au divin verbe entendre
Sãs doubte auoir/ dengin soit dur ou tẽdre	Sans doubte avoir/ d'engin soit dur ou tendre
Que Christ uoꝰ ueult faire enfans deifiq̃s	Que Christ vous veult faire enfans deifiques
Par grace en foy/ sans oeuures iudaiques/	Par grace en foy/ sans oeuvres judaiques/
En son escolle/	En son escolle/
Sainct Paul recolle	Sainct Paul recolle
Que cest de foy:	Que c'est de foy:
Or ty consolle.	Or t'y consolle.
Tu seroys folle/	Tu seroys folle/
Si par la loy/	Si par la loy/
De pape ou roy/	De pape ou roy/
Uouloys sans moy/	Vouloys sans moy/
Monter a la saincte carolle	Monter a la saincte carolle
Des bienheurez en bel arroy/	Des bienheurez en bel arroy/
Chrestiente aura requoy/	Chrestiente aura requoy/
Par seulle foy sans monopole/	Par seulle foy sans monopole/
Qui ha la foy/ il est le filz de dieu	Qui ha la foy/ il est le filz de dieu
Et a pouoir/ dit S. Matthieu:	Et a povoir/ dit Saint Matthieu:
Dessus la puissance infernalle/	Dessus la puissance infernalle/
Qui a la foy/ il uaincq le diable/	Qui a la foy/ il vaincq le diable/
Par foy on est iustifie/	Par foy on est justifie/
Et de salut certifie:	Et de salut certifie:
Par foy on faict les grandz miracles:	Par foy on faict les grandz miracles:
En Iherico les propugnacles/	En Jherico les propugnacles/
Sont atterrez/ ⁊ confondus.	Sont atterrez/ et confondus.
Ces motz notez ⁊ entendus/	Ces motz notez et entendus/
On doit par la foy en dieu croire.	On doit par la foy en dieu croire.
Esperance primo.	Esperance primo.
Dame affin quil te soit notoire	Dame affin qu'il te soit notoire
Ie suis une attente certaine/	Je suis une attente certaine/
De paruenir au hault domaine/	De parvenir au hault domaine/
De Iesus Christ: par ses merites/	De Jesus Christ: par ses merites/
Car par moy les cieulx tu herites/	Car par moy les cieulx tu herites/
Et es receue auec lespoux/	Et es receue avec l'espoux/
Non pour auoir tue les poux/	Non pour avoir tue les poux/
Ains par auoir seulle esperance/	Ains par avoir seulle esperance/
En ung seul dieu/ qui par clemẽce:	En ung seul dieu/ qui par clemence:
Sauue les filz delection.	Sauve les filz d'election.
Charite primo.	Charite primo.
De charite Paul ad Timotheum	De charite Paul ad Timotheum
Uous a descrit la diffinition	Vous a descrit la diffinition
Elle est (dit il) fin du commandement	Elle est (dit il) fin du commandement
Dun coeur tout pur/ sans uiure feintemẽt	D'un coeur tout pur/ sans vivre feintement
Ayant la foy/ pour sa fondation.	Ayant la foy/ pour sa fondation.
Auoir en dieu ferme dilection/	Avoir en dieu ferme dilection/
Et au prochain/ sans faire election	Et au prochain/ sans faire election
Cela prouient en uous ceriainement/	Cela provient en vous ceriainement/
De Charite.	De Charite.
Charite est la consummation	Charite est la consummation
Des bõnes loix/ ⁊ droicte intẽtion:	Des bonnnes loix/ et droicte intention:
Car tu ne dois poĩt faire aucunemẽt	Car tu ne dois point faire aucunement
A ton prochain/ cela que nullement	A ton prochain/ cela que nullement
Tu ne uoudrois/ nest ce pas la raison	Tu ne voudrois/ n'est ce pas la raison
De charite/ ⁊ sa description?	De charite/ et sa description?
Charite donne/	Charite donne/
Et si pardonne	Et si pardonne
Parfaictement:	Parfaictement:
En dieu ordonne/	En dieu ordonne/
La chose bonne/	La chose bonne/
Non pour payement:	Non pour payement:
Mais simplement/	Mais simplement/
Et purement/	Et purement/
Le sien aux paoures abandonne:	Le sien aux paovres abandonne:
En leur en donnant largement/	En leur en donnant largement/
Sans distinguer lhabillement	Sans distinguer l'habillement
Charite a tout bien consonne.	Charite a tout bien consonne.
Bon oeuure primo.	Bon oeuvre primo.
On ne cõgnoist a la robbe persõne/	On ne congnoist a la robbe personne/
Pourtant/ ie ueulx dire ma qualite	Pourtant/ je veulx dire ma qualite
Escoutez moy/ ⁊ q̃ mot on ne sõne:	Escoutez moy/ et que mot on ne sonne:
Bon oeuure suis ensuyuãt charite/	Bon oeuvre suis ensuyvant charite/
Pour bien faire/ ie nay lieu limite	Pour bien faire/ je n'ay lieu limite
Ne tẽps/ ne habitz/ ne estat/ uin/ ne uiãdes	Ne temps/ ne habitz/ ne estat/ vin/ ne viandes
La foy me faict seruir en uerite	La foy me faict servir en verite
Et en moymesme/ elle faict choses grãdes:	Et en moymesme/ elle faict choses grandes:
Sobriete destruict langues friandes/	Sobriete destruict langues friandes/
Humilite les orgueilleux habitz/	Humilite les orgueilleux habitz/
Et continence/ abolist les galandes/	Et continence/ abolist les galandes/
Et les galans/ qui font des gros rabis.	Et les galans/ qui font des gros rabis.
Chrestiente.	Chrestiente.
Moderateur de paradis	Moderateur de paradis
Grace uous rendz des nobles dames/	Grace vous rendz des nobles dames/
Que uous auez icy transmis	Que vous avez icy transmis
Pour me regir sans nulz diffames/	Pour me regir sans nulz diffames/
La foy heretiques infames	La foy heretiques infames
Destruict/ par la uertu diuine.	Destruict/ par la vertu divine.
La foy monstre les grandz blasphemes/	La foy monstre les grandz blasphemes/
Et les reprent par sa doctrine/	Et les reprent par sa doctrine/
La foy nous faict ung dieu congnoistre/	La foy nous faict ung dieu congnoistre/
Et esperance/ en luy fier.	Et esperance/ en luy fier.
Charite nous faict apparoistre/	Charite nous faict apparoistre/
Comment on le doibt seul aymer/	Comment on le doibt seul aymer/
Allons ceans nous reposer	Allons ceans nous reposer
En regardant dedans ung liure.	En regardant dedans ung livre.
Docteur/ uueillez nous exposer	Docteur/ vueillez nous exposer
Quelque bon mot se estes deliure.	Quelque bon mot se estes delivre.
¶ Icy entre en une tente/ ⁊ le docteur	¶ Icy entre en une tente/ et le docteur
parle/ et dit.	parle/ et dit.
Le docteur.	Le docteur.
Soyez prudens ueillans en oraison	Soyez prudens veillans en oraison
Et enuers tous obseruez charite:	Et envers tous observez charite:
Car charite/ coeuure de sa toyson	Car charite/ coeuvre de sa toyson
Le grand nõbre/ de nostre iniquite	Le grand nombre/ de nostre iniquite
Quand uous uerrez/ le tẽps de aduersite/	Quand vous verrez/ le temps de adversite/
Hospitalliers soyez a uoz prochains/	Hospitalliers soyez a voz prochains/
Nourrissez ceulx de famine prochains/	Nourrissez ceulx de famine prochains/
Administrans uostre bien transitoire:	Administrans vostre bien transitoire:
Faictes hõneur aux seigneͬs souuerains/	Faictes honneur aux seigneurs souverains/
Et si donnez a dieu lhonneur ⁊ gloire.	Et si donnez a dieu l'honneur et gloire.
Seruez a luy seul/ en toute saison/	Servez a luy seul/ en toute saison/
A ce faire/ nul iour n est limite	A ce faire/ nul jour n'est limite
Nulles places/ aux champs/ a la maison/	Nulles places/ aux champs/ a la maison/
Uostre oraison soit faicte en uerite/	Vostre oraison soit faicte en verite/
Desprit/ de coeur/ ⁊ de fidelite/	D'esprit/ de coeur/ et de fidelite/
Et par espoir: estans du tout certains	Et par espoir: estans du tout certains
Que dieu noꝰ ueult dõner ses biẽshaultaĩs	Que dieu nous veult donner ses bienshaultains
Meilleurs q̃  nest nostre oeuure meritoire/	Meilleurs que  n'est nostre oeuvre meritoire/
Faictes doncques cõme firent les sainctz:	Faictes doncques comme firent les sainctz:
Et si donnez a dieu lhonneur ⁊ gloire.	Et si donnez a dieu l'honneur et gloire.
En oraison/ ostez le long blason:	En oraison/ ostez le long blason:
Leuans uoz mains en toute purite	Levans voz mains en toute purite
A ung seul dieu/ plus sans comparaison	A ung seul dieu/ plus sans comparaison
Doulx ⁊ bening/ que uostre infirmite	Doulx et bening/ que vostre infirmite
Ne peult penser: car par benignite	Ne peult penser: car par benignite
Il abolist les pechez des humains/	Il abolist les pechez des humains/
Croyans en luy/ laissans faictz inhumains	Croyans en luy/ laissans faictz inhumains
Il ne quiert rien de uostre territoire	Il ne quiert rien de vostre territoire
Tant seullement/ laissez desirs mondains	Tant seullement/ laissez desirs mondains
Et si donnez a dieu lhonneur ⁊ gloire.	Et si donnez a dieu l'honneur et gloire.
Chrestiente/ purgez uoz cas uillains	Chrestiente/ purgez voz cas villains
Par foy en Christ: apres ce purgatoire	Par foy en Christ: apres ce purgatoire
Amendez uous/ de tous pechez forains	Amendez vous/ de tous pechez forains
Et si donnez a dieu lhonneur ⁊ gloire.	Et si donnez a dieu l'honneur et gloire.
Gardez bien tout le decalogue/	Gardez bien tout le decalogue/
Qui ne contient que ung monologue	Qui ne contient que ung monologue
Cest daymer dieu plus que soymesme/	C'est d'aymer dieu plus que soymesme/
Et se garder quon ne desrogue/	Et se garder qu'on ne desrogue/
A son uouloir: pour tout prologue	A son vouloir: pour tout prologue
Tu aymeras en dieu/ ton proesme	Tu aymeras en dieu/ ton proesme
Luy donnant pasture/	Luy donnant pasture/
De saincte escripture:	De saincte escripture:
Qui nen aura cure/	Qui n'en aura cure/
Par S. Paul ie uous en asseure/	Par Saint Paul je vous en asseure/
Qui uault pis que payen.	Qui vault pis que payen.
Tu es la facture/	Tu es la facture/
Et la creature/	Et la creature/
Prompte a pourriture/	Prompte a pourriture/
Par peche ne te desnature	Par peche ne te desnature
Et tu auras tout bien.	Et tu auras tout bien.
Tu ne doibtz nul autre adorer:	Tu ne doibtz nul autre adorer:
Fors q̃ ung seul dieu/ ⁊ lhõnorer	Fors que ung seul dieu/ et l'honnorer
Cela il ueult auoir de toy/	Cela il veult avoir de toy/
Il te fault six iours labourer/	Il te fault six jours labourer/
Et au septiesme reposer/	Et au septiesme reposer/
En exerceant oeuures de foy.	En exerceant oeuvres de foy.
Honnore ton pere/	Honnore ton pere/
Cest grand uitupere/	C'est grand vitupere/
De mal faire a mere/	De mal faire a mere/
Cil est digne de mort amere/	Cil est digne de mort amere/
Qui transgresse la loy.	Qui transgresse la loy.
Meurtre ne doibs faire/	Meurtre ne doibs faire/
Ne mentir pour plaire/	Ne mentir pour plaire/
Naussi pour desplaire/	N'aussi pour desplaire/
Si ne ueulx griefuement meffaire:	Si ne veulx griefvement meffaire:
Alencontre du roy.	A l'encontre du roy.
Garde toy bien destre larron/	Garde toy bien d'estre larron/
Et de paillarder en facon	Et de paillarder en facon
Qui soit/ cõuoytãt fille ou fẽmes	Qui soit/ convoytant fille ou femmes
De ton prochain/ ou sa maison/	De ton prochain/ ou sa maison/
Cest contre dieu/ ⁊ la raison.	C'est contre dieu/ et la raison.
Ceulx qui le font/ ilz sont infames:	Ceulx qui le font/ ilz sont infames:
Et de dieu maudictz/	Et de dieu maudictz/
Escoutez mes ditz/	Escoutez mes ditz/
Qui ueult paradis	Qui veult paradis
Auoir/ il doibt garder ces dix	Avoir/ il doibt garder ces dix
Commandemens/ ⁊ obseruer:	Commandemens/ et observer:
Sans nulz contredis/	Sans nulz contredis/
Mais les estourdis	Mais les estourdis
Par leurs faulx addis	Par leurs faulx addis
Ueullent bailler nouueaux edictz/	Veullent bailler nouveaux edictz/
Et aux sainctz escritz adiouster/	Et aux sainctz escritz adjouster/
Chrestiente/ tu doibtz noter:	Chrestiente/ tu doibtz noter:
Que lescripture est suffisante	Que l'escripture est suffisante
De te sauuer: sans autre attente:	De te sauver: sans autre attente:
Delaisse donc lhumain scauoir/	Delaisse donc l'humain scavoir/
Si tu ueulx de dieu grace auoir	Si tu veulx de dieu grace avoir
La Bible contient tout cela.	La Bible contient tout cela.
Hypocrisie primo.	Hypocrisie primo.
Iay tout maintenant ouy la/	J'ay tout maintenant ouy la/
Ung grand prescheur de parabolles/	Ung grand prescheur de parabolles/
Il uient tout nouueau des escolles/	Il vient tout nouveau des escolles/
Destudier en saincte Bible:	D'estudier en saincte Bible:
Mais ie feray tant par S. Gille	Mais je feray tant par Saint Gille
Que chrestiente me croyra/	Que chrestiente me croyra/
Et autre que dieu seruira/	Et autre que dieu servira/
En adorant plusieurs images/	En adorant plusieurs images/
Il me fault auoir deux uisages:	Il me fault avoir deux visages:
Lung pretendra sainctete/	L'ung pretendra sainctete/
Et lautre toute faulsete:	Et l'autre toute faulsete:
Ainsi soubz la couleur de bien/	Ainsi soubz la couleur de bien/
Ie paruiendray a mon moyen/	Je parviendray a mon moyen/
Ie scay tout par coeͬ mes logiq̃s	Je scay tout par coeur mes logiques
Et mes fallaces sophistiques/	Et mes fallaces sophistiques/
Pour bien tromper il nest que moy/	Pour bien tromper il n'est que moy/
Tout droict a elle ie men uoy	Tout droict a elle je m'en voy
y me fault faire bonne nicque.	y me fault faire bonne nicque.
Peche primo.	Peche primo.
Ie suis peche faulx ⁊ inique	Je suis peche faulx et inique
Qui de paradis fis tomber/	Qui de paradis fis tomber/
Grand part de nature angelique.	Grand part de nature angelique.
Eue ⁊ Adam ie fis pecher/	Eve et Adam je fis pecher/
Ce que leur fut uendu bien cher/	Ce que leur fut vendu bien cher/
Car par moy il est faict mortel/	Car par moy il est faict mortel/
Ie suis se uoulez regarder/	Je suis se voulez regarder/
Derriere laict/ ⁊ deuant bel.	Derriere laict/ et devant bel.
A damner les gens ie mapplique/	A damner les gens je m'applique/
Car ie faictz a tous transgresser	Car je faictz a tous transgresser
La saincte loy euangelique/	La saincte loy evangelique/
Que plusie ͬs ont uoulu glosser/	Que plusieurs ont voulu glosser/
A leur proffit/ ⁊ commenter:	A leur proffit/ et commenter:
Pour faire aller dame Isabel	Pour faire aller dame Isabel
Quelque uieil image adorer/	Quelque vieil image adorer/
Derriere laict/ ⁊ deuant bel.	Derriere laict/ et devant bel.
Iay des suppos de la menique	J'ay des suppos de la menique
Gẽs qui sõt sãs leur dieu aymer;	Gens qui sont sans leur dieu aymer;
Lung est larron/ lautre heretique	L'ung est larron/ l'autre heretique
Ou hypocrite/ remply damer	Ou hypocrite/ remply d'amer
Ie ne ueulx nul q̃  moy blasmer/	Je ne veulx nul que  moy blasmer/
Ie suis tout tel quest ung tombel/	Je suis tout tel qu'est ung tombel/
Son me uouloit bien contempler	S'on me vouloit bien contempler
Derriere lect/ ⁊ deuant bel.	Derriere lect/ et devant bel.
Hypocrisie.	Hypocrisie.
Ie ueulx uestir ce gris mantel/	Je veulx vestir ce gris mantel/
Pour aller uoir Chrestiente/	Pour aller voir Chrestiente/
Long temps ya que iay este	Long temps y a que j'ay este
En ma maison/ sans uoir les gẽs	En ma maison/ sans voir les gens
Il me desplaist des entregens/	Il me desplaist des entregens/
Que font la foy ⁊ Esperance/	Que font la foy et Esperance/
Et Charite: car en plaisance	Et Charite: car en plaisance
Chrestiente uit auec elles/	Chrestiente vit avec elles/
Il me fault user de cautelles/	Il me fault user de cautelles/
Mais toutesfoys il fault que face	Mais toutesfoys il fault que face
Tout soubz couleur de ciche face	Tout soubz couleur de ciche face
Ie prescheray dhumilite/	Je prescheray d'humilite/
Pour linduire a peruersite.	Pour l'induire a perversite.
Ie prescheray contre auarice/	Je prescheray contre avarice/
Mais ie seray tenante ⁊ ciche.	Mais je seray tenante et ciche.
Ie prescheray contre luxure/	Je prescheray contre luxure/
Mais ie seray pleine dordure.	Mais je seray pleine d'ordure.
Ie prescheray paix ⁊ concorde/	Je prescheray paix et concorde/
Mais ie uiuray en grand discorde.	Mais je vivray en grand discorde.
Ie prescheray quil fault donner/	Je prescheray qu'il fault donner/
Et si seray sans rien bailler.	Et si seray sans rien bailler.
Ie prescheray les usuriers/	Je prescheray les usuriers/
Et si auray bledz en greniers.	Et si auray bledz en greniers.
Ie prescheray contre lyurongne/	Je prescheray contre l'yvrongne/
Et si auray la rouge trongne.	Et si auray la rouge trongne.
Ie prescheray contre homicide/	Je prescheray contre homicide/
Et si luy bailleray subside:	Et si luy bailleray subside:
En ce faisant ie abuseray	En ce faisant je abuseray
Chrestiente/ ⁊ tromperay:	Chrestiente/ et tromperay:
Uoyla que faict Hypocrisie.	Voyla que faict Hypocrisie.
Chrestiente.	Chrestiente.
Il mest uenu en fantasie	Il m'est venu en fantasie
Daller iouer ung peu aux chãps.	D'aller jouer ung peu aux champs.
Hypocrisie.	Hypocrisie.
Or est il maintenãt le temps/	Or est il maintenant le temps/
De la Chrestiente seduire/	De la Chrestiente seduire/
Car ie la ueulx par moy conduire	Car je la veulx par moy conduire
En lattirant a ma chordelle.	En l'attirant a ma chordelle.
Hola/ ie uoy la le corps delle/	Hola/ je voy la le corps d'elle/
Il la fault aller saluer.	Il la fault aller saluer.
Iesus Christ uous uueille sauuer:	Jesus Christ vous vueille sauver:
Chrestiente/ dame ⁊ maistresse.	Chrestiente/ dame et maistresse.
Chrestiente.	Chrestiente.
Certes poͬ sauuer/ le maistre est ce:	Certes pour sauver/ le maistre est ce:
De luy tout seul prouient salut.	De luy tout seul provient salut.
Hypocrisie.	Hypocrisie.
Ce mot la/ nest point absolut/	Ce mot la/ n'est point absolut/
Il nous fault bien des aduocatz/	Il nous fault bien des advocatz/
Comme lon uoit chez les prelatz/	Comme l'on voit chez les prelatz/
Ou chez les roix/ en leurs grandz cours.	Ou chez les roix/ en leurs grandz cours.
Chrestiente.	Chrestiente.
Iusques icy iauoye tousiours	Jusques icy j'avoye tousjours
Creu ⁊ pense que ce fut Christ.	Creu et pense que ce fut Christ.
Car en S. Paul il est escript	Car en Saint Paul il est escript
Quil est le seul mediateur.	Qu'il est le seul mediateur.
Hypocrisie.	Hypocrisie.
On doibt auoir ung confesseur/	On doibt avoir ung confesseur/
Et des images au monstier/	Et des images au monstier/
Lesquelles il fault adorer	Lesquelles il fault adorer
Sur peine dinobedience.	Sur peine d'inobedience.
Chrestiente.	Chrestiente.
Ie pensoys en ma conscience/	Je pensoys en ma conscience/
Quil ne fallut auoir figure	Qu'il ne fallut avoir figure
Ne image de la creature:	Ne image de la creature:
Puis que dieu lauoit defendu.	Puis que dieu l'avoit defendu.
Hypocrisie.	Hypocrisie.
Uous nauez point bien entendu	Vous n'avez point bien entendu
Ce passage/ quil fault glosser.	Ce passage/ qu'il fault glosser.
Chrestiente.	Chrestiente.
Mais lantechrist (ce fault noter)	Mais l'antechrist (ce fault noter)
Doibt corrompre les escriptures	Doibt corrompre les escriptures
En les glossant aux auentures/	En les glossant aux aventures/
Uostre uie me faict uous croyre.	Vostre vie me faict vous croyre.
Hypocrisie.	Hypocrisie.
Ie ne uous ay point dit encore	Je ne vous ay point dit encore
Plusieurs choses que nous ferons.	Plusieurs choses que nous ferons.
Car noz biensfaictz nous donnerons	Car noz biensfaictz nous donnerons
Prenant argent pour nostre uie.	Prenant argent pour nostre vie.
Chrestiente.	Chrestiente.
De uous ouyr iay grand enuie/	De vous ouyr j'ay grand envie/
Mais ce sera une autre foys.	Mais ce sera une autre foys.
Hypocrisie.	Hypocrisie.
Ie ne mange rien que des pois/	Je ne mange rien que des pois/
Car ie ueulx pour tous meriter.	Car je veulx pour tous meriter.
Chrestiente.	Chrestiente.
A dieu/ ie men uoys mediter/	A dieu/ je m'en voys mediter/
Ie ne scay quil men aduiendra.	Je ne scay qu'il m'en adviendra.
Laueugle.	L'aveugle.
Helas qui me confortera/	Helas qui me confortera/
Helas qui me presentera	Helas qui me presentera
Quelque petite aulmosne:	Quelque petite aulmosne:
Helas qui mestrenera:	Helas qui m'estrenera:
Et mon ame pour luy priera	Et mon ame pour luy priera
Que dieu bõne sante luy donne.	Que dieu bonne sante luy donne.
Ie crie ⁊ blasonne:	Je crie et blasonne:
Ie hue ⁊ sermonne/	Je hue et sermonne/
I ay beau sermonner	J'ay beau sermonner
Il nya personne/	Il n'y a personne/
Qui son coeur addonne	Qui son coeur addonne
A rien me donner.	A rien me donner.
Il ne tient point a iargonner/	Il ne tient point a jargonner/
De braire les passans estonne	De braire les passans estonne
Quelcun entende a ma priere?	Quelcun entende a ma priere?
Ie ne uoy couleur ne lumiere	Je ne voy couleur ne lumiere
Et nay forme de yeulx au uisage.	Et n'ay forme de yeulx au visage.
Mes amys uoyez ma maniere:	Mes amys voyez ma maniere:
Ie crie deuant ⁊ derriere/	Je crie devant et derriere/
Pensant y trouuer aduantaige:	Pensant y trouver advantaige:
Est il don ne gaige/	Est il don ne gaige/
Que pour mon language/	Que pour mon language/
Ie puisse conquerre?	Je puisse conquerre?
Ie tiens cy mesnage	Je tiens cy mesnage
Au meilleur passage/	Au meilleur passage/
Qui soit sur la terre:	Qui soit sur la terre:
Mais ie ne scay plus qui requerre/	Mais je ne scay plus qui requerre/
Car ie ny congnoys fol ny sage	Car je n'y congnoys fol ny sage
Helas/ a ce paoure homme: he?	Helas/ a ce paovre homme: he?
Aueugle suis mal fortune/	Aveugle suis mal fortune/
Uueillez quelque chose donner	Vueillez quelque chose donner
Mes amys: ie nay que disner	Mes amys: je n'ay que disner
Departez moy quelques morceaux.	Departez moy quelques morceaux.
Le uarlet.	Le varlet.
Ie regarde sur noz drappeaux	Je regarde sur noz drappeaux
Son y a iecte quelque maille/	S'on y a jecte quelque maille/
Oy/ tantost: baille luy baille	Oy/ tantost: baille luy baille
Il ny a denier ne demy.	Il n'y a denier ne demy.
Laueugle.	L'aveugle.
Ung paoure hõme na point damy/	Ung paovre homme n'a point d'amy/
Il ne si fault ia trop attendre.	Il ne si fault ja trop attendre.
Le uarlet.	Le varlet.
He? uueillez uostre main estendre/	He? vueillez vostre main estendre/
Sur ce paoure hõme qui ne uoit goutte.	Sur ce paovre homme qui ne voit goutte.
Laueugle.	L'aveugle.
A ce mur/ ame ne mescoutte:	A ce mur/ ame ne m'escoutte:
Ma teste pour neant se combat.	Ma teste pour neant se combat.
Bon oeuure.	Bon oeuvre.
Mon amy sans nul debat	Mon amy sans nul debat
Nattendez plus/ il nya ame	N'attendez plus/ il n'y a ame
Venez tantost/ mais que ma dame	Venez tantost/ mais que ma dame
Soit de son esbat retournee.	Soit de son esbat retournee.
Chrestiente.	Chrestiente.
Helas est il femme de mere nee/	Helas est il femme de mere nee/
Plus fortunee/ abbatue ⁊ remise	Plus fortunee/ abbatue et remise
Que moy? las non. Ie suis nuyt ⁊ iournee/	Que moy? las non. Je suis nuyt et journee/
Importunee/ estrangement menee/	Importunee/ estrangement menee/
Abandonnee/ a grandz maulx ⁊ submise.	Abandonnee/ a grandz maulx et submise.
Las? suis ie mise/ ainsi par chose omise/	Las? suis je mise/ ainsi par chose omise/
Ou coulpe admise/ encõtre mon sauueur/	Ou coulpe admise/ encontre mon sauveur/
Ie sens en moy une tresgrand chaleur.	Je sens en moy une tres grand chaleur.
Quelle ualeur/ quelle sante/	Quelle valeur/ quelle sante/
Quelle couleur/ quelle beaulte/	Quelle couleur/ quelle beaulte/
Ay ie eu: qui suis Chrestiente	Ay je eu: qui suis Chrestiente
De Iesus christ instituee?	De Jesus christ instituee?
Pour ualeur/ malheur/ paourete/	Pour valeur/ malheur/ paovrete/
Mest uenue: ⁊ en uerite	M'est venue: et en verite
Ie suis comme a demy tuee.	Je suis comme a demy tuee.
Peche.	Peche.
Ha? que uous estes abusee	Ha? que vous estes abusee
Dainsy penser estre malade:	D'ainsy penser estre malade:
Uous nestes palle/ ny usee	Vous n'estes palle/ ny usee
Mais forte/ fresche/ saine ⁊ radde/	Mais forte/ fresche/ saine et radde/
Ne soyez plus cy amusee	Ne soyez plus cy amusee
A faire en ce point la couuade:	A faire en ce point la couvade:
Allons aux champs sur la rousee/	Allons aux champs sur la rousee/
Nous rafreschir dune salade.	Nous rafreschir d'une salade.
Chrestiente.	Chrestiente.
Uous me chantez estrange aubade/	Vous me chantez estrange aubade/
Qui dictes que ie n ay nul mal.	Qui dictes que je n'ay nul mal.
Peche.	Peche.
Non, uous feriez une gambade	Non, vous feriez une gambade
Ce nest qung sommeil anormal.	Ce n'est q'ung sommeil anormal.
Chrestiente.	Chrestiente.
Toutesfoys/ si suis ie fort fade	Toutesfoys/ si suis je fort fade
Pour courre a pied ou a cheual/	Pour courre a pied ou a cheval/
Ie ne puis aller longue estrade/	Je ne puis aller longue estrade/
Il faut reposer en ce ual.	Il faut reposer en ce val.
Peche.	Peche.
Nous penserons du principal/	Nous penserons du principal/
Cest de rafreschir noz gorgettes:	C'est de rafreschir noz gorgettes:
Le buyssonnet nous fera pal	Le buyssonnet nous fera pal
Et mangerons des herbelettes.	Et mangerons des herbelettes.
Chrestiente.	Chrestiente.
Uoz parolles sont tant doulcettes/	Voz parolles sont tant doulcettes/
Que mon mal my font oublier:	Que mon mal m'y font oublier:
Et suis dauis soubz ces brãchettes/	Et suis d'avis soubz ces branchettes/
Esbatemens multiplier.	Esbatemens multiplier.
Peche.	Peche.
Ie men ueulx aller emplier	Je m'en veulx aller emplier
A faire une salade nette:	A faire une salade nette:
Et tandis uous uueil supplier/	Et tandis vous vueil supplier/
De me attendre ma mignõnette:	De me attendre ma mignonnette:
Ie uous feray ung plat honneste/	Je vous feray ung plat honneste/
Subit a deux filz de cotton.	Subit a deux filz de cotton.
Chrestiente.	Chrestiente.
Ie uous attendray seullette/	Je vous attendray seullette/
En cueillant quelque uiolette/	En cueillant quelque violette/
Fleurette/ rosette/ ou bouton.	Fleurette/ rosette/ ou bouton.
Peche. seorsum.	Peche. seorsum.
Au gouffre ardant du terrible Pluton/	Au gouffre ardant du terrible Pluton/
Cruel luton/ faiz seiour domestique	Cruel luton/ faiz sejour domestique
Iy entre ⁊ sors/ faulsement a bas ton:	J'y entre et sors/ faulsement a bas ton:
Et prens baston/ duquel souuent bast on/	Et prens baston/ duquel souvent bast on/
Flameng/ breton/ meurtrier/ ⁊ heretique:	Flameng/ breton/ meurtrier/ et heretique:
La ie frabrique/ oeuure diabolique/	La je frabrique/ oeuvre diabolique/
Et si mapplique/ en yuer ⁊ este/	Et si m'applique/ en yver et este/
A faire mal a la Chrestiente:	A faire mal a la Chrestiente:
Uoicy de larchenicq/	Voicy de l'archenicq/
Uoicy du riagal.	Voicy du riagal.
Uoicy uenin daspicq.	Voicy venin d'aspicq.
Uoicy poison esgal/	Voicy poison esgal/
A cil que hannibal/	A cil que hannibal/
Beut quand il se deffit.	Beut quand il se deffit.
Cest ord uenin sera confit/	C'est ord venin sera confit/
Auec ceste orde platellee:	Avec ceste orde platellee:
Ainsi sera a mon proffit	Ainsi sera a mon proffit
Chrestiente ensorcellee.	Chrestiente ensorcellee.
Le medecin primo.	Le medecin primo.
Medecin suis/ duquel la medecine	Medecin suis/ duquel la medecine
Remede insigne/ est aux medecinez.	Remede insigne/ est aux medecinez.
Medecin suis/ qui langueurs medecine/	Medecin suis/ qui langueurs medecine/
Et me designe: aux bons armez de signes/	Et me designe: aux bons armez de signes/
Non de racine/ aincoys de mesdictz signes.	Non de racine/ aincoys de mesdictz signes.
Homme cy naiz/ qui estes designez	Homme cy naiz/ qui estes designez
Tournez icy uoz coeurs/ yeulx/ bouche et	Tournez icy voz coeurs/ yeulx/ bouche et
Ie suis le seul medecin des humaĩs. (maĩs	Je suis le seul medecin des humains. (mains
Pour recipe/ drogue/	Pour recipe/ drogue/
Iullet sur ou rogue/	Jullet sur ou rogue/
Sirop/ bollus/ casse	Sirop/ bollus/ casse
Au mal qui desrogue:	Au mal qui desrogue:
Rien ie ne prorogue	Rien je ne prorogue
Que ma sante ⁊ grace.	Que ma sante et grace.
Quand le p̃mier hõme a mal samordit/	Quand le premier homme a mal s'amordit/
Et quil mordist/ au fruict dont se repent:	Et qu'il mordist/ au fruict dont se repent:
Langueur ⁊ mort/ son corps ⁊ ame ordist	Langueur et mort/ son corps et ame ordist
Mal lhardist/ ⁊ uenin le mordist	Mal l'hardist/ et venin le mordist
Que luy ourdist/ le uenimeux serpent:	Que luy ourdist/ le venimeux serpent:
Encores pend ce poison en larpent/	Encores pend ce poison en l'arpent/
Lequel despend Dadam le premier hõme/	Lequel despend D'adam le premier homme/
Quand le serpent enuenyma la pomme.	Quand le serpent envenyma la pomme.
Le uenin actif/	Le venin actif/
Froit/ aspre ⁊ hatif	Froit/ aspre et hatif
Tost lempoisonna:	Tost l'empoisonna:
Si fut maladif/	Si fut maladif/
Infime ⁊ tardif:	Infime et tardif:
Dont grand poix on a.	Dont grand poix on a.
Mais pour dõner aux hõmes guarison/	Mais pour donner aux hommes guarison/
Contre poison uenimeux ⁊ mortel:	Contre poison venimeux et mortel:
En temps preueu/ ⁊ certaine saison/	En temps preveu/ et certaine saison/
De ma maison/ ou sont biens a foison/	De ma maison/ ou sont biens a foison/
Suis pour raison uenu au bas hostel:	Suis pour raison venu au bas hostel:
Dieu immortel/ me fiz homme mortel/	Dieu immortel/ me fiz homme mortel/
Soubz le martel de passion tresdure:	Soubz le martel de passion tres dure:
Pour reguarir lhomme de toute ordure:	Pour reguarir l'homme de toute ordure:
Ien fays seul la cure/	J'en fays seul la cure/
Par mon sang le cure/	Par mon sang le cure/
La boitte est mon corps:	La boitte est mon corps:
Duquel ouuerture	Duquel ouverture
On fit par fracture/	On fit par fracture/
Dont la creature	Dont la creature
Doibt auoir recors.	Doibt avoir recors.
Or uoy ie aux yeulx misericors	Or voy je aux yeulx misericors
Chrestiente/ en grand danger:	Chrestiente/ en grand danger:
Car peche la ua laidanger	Car peche la va laidanger
Et mettre ses membres discors/	Et mettre ses membres discors/
Il la fault a cris ⁊ a cors	Il la fault a cris et a cors
De cest accident esloingner.	De cest accident esloingner.
Inspiration/ sans targer	Inspiration/ sans targer
Allez uoir la Chrestiente.	Allez voir la Chrestiente.
Inspiration.	Inspiration.
Sire/ quelle necessite	Sire/ quelle necessite
A de moy uostre bien aymee	A de moy vostre bien aymee
Chrestiente/ tant renommee	Chrestiente/ tant renommee
Par tous les climatz du monde.	Par tous les climatz du monde.
Le medecin.	Le medecin.
Elle est en dãger destre immunde:	Elle est en danger d'estre immunde:
Besoing a dinspiration	Besoing a d'inspiration
Contre la conspiration/	Contre la conspiration/
Que peche luy procure ⁊ cause.	Que peche luy procure et cause.
Inspiration.	Inspiration.
Peche, uoire, ⁊ a quelle cause?	Peche, voire, et a quelle cause?
Uous estes le uray productif	Vous estes le vray productif
De chrestiente/ ⁊ sans pause	De chrestiente/ et sans pause
La serez tousiours protectif.	La serez tousjours protectif.
Le medecin.	Le medecin.
Son nom est ung deriuatif	Son nom est ung derivatif
De mon nom: car chrestiente	De mon nom: car chrestiente
Uient de Christ son uray primitif/	Vient de Christ son vray primitif/
Donc en son nom/ est Christ ente:	Donc en son nom/ est Christ ente:
Chrestiente/ en lunite	Chrestiente/ en l'unite
Foy ⁊ bonte/ de Christ procede:	Foy et bonte/ de Christ procede:
Mais elle perd sa dignite/	Mais elle perd sa dignite/
Quand par son peche elle excede.	Quand par son peche elle excede.
Inspiration.	Inspiration.
Il y fault donc mettre remede/	Il y fault donc mettre remede/
Mais dont uient linconuenient:	Mais dont vient l'inconvenient:
Le medecin.	Le medecin.
Scauez uous dont ce mal luy uiẽt/	Scavez vous dont ce mal luy vient/
Cest une ignorance moult griefue/	C'est une ignorance moult griefve/
Qui loeil de la teste luy criefue:	Qui l'oeil de la teste luy criefve:
Cest adire lentendement.	C'est a dire l'entendement.
Il ya desia longuement	Il y a desja longuement
Que Chrestiente est debile/	Que Chrestiente est debile/
Et a bien faire mal habile/	Et a bien faire mal habile/
Et de faict/ ung temps a este	Et de faict/ ung temps a este
Quelle a congneu sa paourete:	Qu'elle a congneu sa paovrete:
Mais peche par uaine plaisance	Mais peche par vaine plaisance
Luy a oste la congnoissance	Luy a oste la congnoissance
De son mal/ ⁊ iacture amere:	De son mal/ et jacture amere:
Parquoy ignorance la mere	Parquoy ignorance la mere
De tous erreurs/ luy faict sembler	De tous erreurs/ luy faict sembler
Que aucun mal ne la peult greuer:	Que aucun mal ne la peult grever:
Et si est presques au trespas.	Et si est presques au trespas.
Inspiration.	Inspiration.
Cest donc pour uenir pas a pas	C'est donc pour venir pas a pas
Au profond des crimes enormes:	Au profond des crimes enormes:
Ueu que pechez qui sont difformes/	Veu que pechez qui sont difformes/
Plaisent tant a la creature:	Plaisent tant a la creature:
Et que la hardie infracture	Et que la hardie infracture
Des sainctz cõmandemẽs de dieu:	Des sainctz commandemens de dieu:
Nest point poisee/ ⁊ si a lieu	N'est point poisee/ et si a lieu
Sãs remors/ sãs mode/ ⁊ sãs craincte.	Sans remors/ sans mode/ et sans craincte.
Le medecin.	Le medecin.
Chrestiente est pres esteincte/	Chrestiente est pres esteincte/
Par peche/ ⁊ doulx blasonner	Par peche/ et doulx blasonner
Lequel sen ua lempoisonner/	Lequel s'en va l'empoisonner/
Du grief uenin dambition:	Du grief venin d'ambition:
Pource sans dilation	Pour ce sans dilation
Iectez sur le uenin hatif	Jectez sur le venin hatif
Le doulx sirop preparatif/	Le doulx sirop preparatif/
Lequel est pour son efficace/	Lequel est pour son efficace/
Nomme preueniente grace/	Nomme preveniente grace/
Car par luy gardee sera.	Car par luy gardee sera.
Inspiration.	Inspiration.
Tout le mieulx que faire on scaura	Tout le mieulx que faire on scaura
Uostre uouloir sera parfaict.	Vostre vouloir sera parfaict.
Peche.	Peche.
Ca de par le diable cest faict.	Ca de par le diable c'est faict.
Quel brouet? quel ord tripotage?	Quel brouet? quel ord tripotage?
Il ne fault sinon ce potage	Il ne fault sinon ce potage
Pour empoisonner tout le monde:	Pour empoisonner tout le monde:
Or nest il sur la terre ronde/	Or n'est il sur la terre ronde/
Enchanteur/ sorcier/ triacleur/	Enchanteur/ sorcier/ triacleur/
Magicien/ diuin/ iangleur/	Magicien/ divin/ jangleur/
Qui aist triacle ou mistridacq	Qui aist triacle ou mistridacq
Puissant dempescher le dacq/	Puissant d'empescher le dacq/
De mort que ce uenin procure.	De mort que ce venin procure.
Or ca mamye prenons cure/	Or ca ma mye prenons cure/
Uoicy bien pour uous adoulcir	Voicy bien pour vous adoulcir
Mãgez dõc poͬ uous rafreschir:	Mangez donc pour vous rafreschir:
La uiande est plaisante ⁊ nette.	La viande est plaisante et nette.
Chrestiente.	Chrestiente.
Le plat est beau/ cler ⁊ honneste/	Le plat est beau/ cler et honneste/
Les herbes sont belles a loeil/	Les herbes sont belles a l'oeil/
Ien uoy manger tout a mon uueil	J'en voy manger tout a mon vueil
Et y employer ma uertu.	Et y employer ma vertu.
Inspiration.	Inspiration.
Ha/ paoure femme que feras tu?	Ha/ paovre femme que feras tu?
Quand ce morceau morderas/	Quand ce morceau morderas/
A toy la mort amorderas/	A toy la mort amorderas/
Nen mange pas si tu es sage.	N'en mange pas si tu es sage.
Peche.	Peche.
Uous mẽtez trauers le uisage	Vous mentez travers le visage
Allez ailleurs faire caquet/	Allez ailleurs faire caquet/
Uoulez uous troubler le bancquet	Voulez vous troubler le bancquet
Ny pensez point elle rasotte:	N'y pensez point elle rasotte:
Mamye/ ce nest que une sotte	Ma mye/ ce n'est que une sotte
Parlant par follie ⁊ enuie.	Parlant par follie et envie.
Inspiration.	Inspiration.
Gardez bien sur uostre uie	Gardez bien sur vostre vie
Den manger/ ce sont mors soubdaines.	D'en manger/ ce sont mors soubdaines.
Peche.	Peche.
Et ce sont uoz fiebures quartaines	Et ce sont voz fiebvres quartaines
Qui uous puissent les reins sangler/	Qui vous puissent les reins sangler/
Mamye/ laissez la iangler	Ma mye/ laissez la jangler
Mangeons quand le temps est appoint.	Mangeons quand le temps est appoint.
Inspiration.	Inspiration.
Ha? non faictes nen mangez point	Ha? non faictes n'en mangez point
Gardez bien den mettre en la bouche/	Gardez bien den mettre en la bouche/
Autant que la uie uous touche:	Autant que la vie vous touche:
Si uous en mangez/ uous mourrez	Si vous en mangez/ vous mourrez
Si uous le laissez uous uiurez/	Si vous le laissez vous vivrez/
Essisez la uie ou la mort.	Essisez la vie ou la mort.
Chrestiente.	Chrestiente.
Mais uous me desconseillez fort,	Mais vous me desconseillez fort,
Quel mal men peult il aduenir	Quel mal m'en peult il advenir
Den manger/ si ie ueulx fournir	D'en manger/ si je veulx fournir
A mon appetit: ce me semble	A mon appetit: ce me semble
Que nen debuez noiser ensemble	Que n'en debvez noiser ensemble
Ueu que de rien ne uous compette/	Veu que de rien ne vous compette/
Le plat est beau/ ⁊ ien appette:	Le plat est beau/ et j'en appette:
Lherbe est belle a loeil/ tendre au doigt	L'herbe est belle a l'oeil/ tendre au doigt
Par ainsy inferer on doibt	Par ainsy inferer on doibt
Quelle a bon goust ⁊ sauoureux/	Quelle a bon goust et savoureux/
Puis mon coeur en est amoureux:	Puis mon coeur en est amoureux:
Pourtant certes ien mangeray.	Pourtant certes j'en mangeray.
Inspiration.	Inspiration.
Ha non?	Ha non?
Chrestiente.	Chrestiente.
Et si/	Et si/
Inspiration.	Inspiration.
Non/	Non/
Chrestiente.	Chrestiente.
Si feray/	Si feray/
Ien suis toute deliberee.	J'en suis toute deliberee.
Inspiration.	Inspiration.
Griefuement en serez nauree/	Griefvement en serez navree/
Si dieu ny met prouision	Si dieu n'y met provision
Croyez a l inspiration/	Croyez a l'inspiration/
Que uostre bon dieu uous enuoye.	Que vostre bon dieu vous envoye.
Chrestiente.	Chrestiente.
Or allez tousiours uostre uoye/	Or allez tousjours vostre voye/
Ie uoy manger ce gros morceau.	Je voy manger ce gros morceau.
Inspiration.	Inspiration.
Il fault espandre le uaisseau	Il fault espandre le vaisseau
Du preseruatif tout a coup.	Du preservatif tout a coup.
Peche.	Peche.
Ie croy quelle est prinse a ce coup/	Je croy qu'elle est prinse a ce coup/
Plus ny fault fillet ny aguille/	Plus n'y fault fillet ny aguille/
Coulleuure/ ou limonneuse anguille/	Coulleuvre/ ou limonneuse anguille/
Ne fit onc mais si beaulx saulx	Ne fit onc mais si beaulx saulx
Quelle aura aux premiers assaulx/	Qu'elle aura aux premiers assaulx/
Car ie lay mise en mal estat/	Car je l'ay mise en mal estat/
Chrestiente.	Chrestiente.
Le coeur pres lestomach me bat:	Le coeur pres l'estomach me bat:
Mon chief fẽd/ mõ fiel boult en ire:	Mon chief fend/ mon fiel boult en ire:
Ie ne demande que debat/	Je ne demande que debat/
Le coeur pres lestomach me bat.	Le coeur pres l'estomach me bat.
Mes mains entre elles font cõbat/	Mes mains entre elles font combat/
Les cheueulx de mõ chief ie tire:	Les cheveulx de mon chief je tire:
Le coeur pres lestomach me bat/	Le coeur pres l'estomach me bat/
Mõ chief fend/ mõ fiel boult en ire.	Mon chief fend/ mon fiel boult en ire.
Hypocrisie.	Hypocrisie.
Il uous fault aller dune tire	Il vous fault aller d'une tire
En uoyage a sainct Mathelin/	En voyage a sainct Mathelin/
Ie croy que cest sainct Auertin/	Je croy que c'est sainct Avertin/
Faictes chanter pour uous la messe	Faictes chanter pour vous la messe
Du sainct esperit: ma maistresse	Du sainct esperit: ma maistresse
Faictes aussi une neufuaine/	Faictes aussi une neufvaine/
Et si ieusnez la triollaine/	Et si jeusnez la triollaine/
Et les uendredis blancz de lan/	Et les vendredis blancz de l'an/
Il fault aller a sainct Aignen	Il fault aller a sainct Aignen
Pour uostre tigne/ ⁊ a sainct cler	Pour vostre tigne/ et a sainct cler
Pour uous faire reuoir plus cler/	Pour vous faire revoir plus cler/
Pour biẽ uous cõduire en la uoye:	Pour bien vous conduire en la voye:
Faictes chãter de saincte Auoye/	Faictes chanter de saincte Avoye/
Et paour dauoir le coeur amer/	Et paour d'auoir le coeur amer/
Faictes chanter de sainct Omer/	Faictes chanter de sainct Omer/
Pour uoz dentz a saincte Apolline	Pour voz dentz a saincte Apolline
Elle uous sera moult benigne/	Elle vous sera moult benigne/
Ie uous prometz que uous aurez	Je vous prometz que vous aurez
Sante/ ⁊ guarie serez	Sante/ et guarie serez
Par le moyen de leurs miracles.	Par le moyen de leurs miracles.
Le docteur.	Le docteur.
Delaissez la tous leurs musacles/	Delaissez la tous leurs musacles/
Car pour auoir parfaict secours	Car pour avoir parfaict secours
Chrestiente/ uaten ⁊ cours	Chrestiente/ va t'en et cours
A Iesus christ uray medecin.	A Jesus christ vray medecin.
Dequoy te sert sainct Auertin/	De quoy te sert sainct Avertin/
Sainct Dominique/ ⁊ S. frãcoys?	Sainct Dominique/ et Saint francoys?
Dõcques des saĩctz ne feras choys/	Doncques des sainctz ne feras choys/
Pour te sauuer/ ou te guarir	Pour te sauver/ ou te guarir
Trop bien leurs uertus doibs suyuir	Trop bien leurs vertus doibs suyvir
Uiuantz comme eulx, silz ont bien faict:	Vivantz comme eulx, s'ilz ont bien faict:
Croy que Iesus a tout refaict:	Croy que Jesus a tout refaict:
Et que les sainctz ny ont pouoir/	Et que les sainctz n'y ont povoir/
Dieu est assez fort de pouruoir/	Dieu est assez fort de pourvoir/
Ses seruiteurs/ sans auoir ayde.	Ses serviteurs/ sans avoir ayde.
Chrestiente.	Chrestiente.
Ha la teste/ a layde/ a layde/	Ha la teste/ a l'ayde/ a l'ayde/
Les espaules/ les bras/ ⁊ reins/	Les espaules/ les bras/ et reins/
Les piedz/ les iambes/ ⁊ les mains/	Les piedz/ les jambes/ et les mains/
Helas ie ne scay plus que faire/	Helas je ne scay plus que faire/
Na qui aller: pour me reffaire	N'a qui aller: pour me reffaire
Ie uueil auoir des medecines.	Je vueil avoir des medecines.
Hypocrisie.	Hypocrisie.
Prenez de plantain les racines:	Prenez de plantain les racines:
Prenez aussi de la fougiere/	Prenez aussi de la fougiere/
Ung tout seul grain/ il nen fault guaire:	Ung tout seul grain/ il n'en fault guaire:
Du poulliot/ de la ueruaine/	Du poulliot/ de la vervaine/
Et mettez tout dessus la ueine	Et mettez tout dessus la veine
Du bras gauche en forme de croix/	Du bras gauche en forme de croix/
Ne passez point le nombre a troys/	Ne passez point le nombre a troys/
Et la laissez la par neuf iours:	Et la laissez la par neuf jours:
En la cueillant faictes sept tours/	En la cueillant faictes sept tours/
Dictes cinq foys Pater noster/	Dictes cinq foys Pater noster/
Agyos/ Otheos/ Sother/	Agyos/ Otheos/ Sother/
Il ny fault fil du sabmedy	Il n'y fault fil du sabmedy
Apres disner fille/ nourdy/	Apres disner fille/ n'ourdy/
Et pour mettre la chose a fin/	Et pour mettre la chose a fin/
Il fanlt dire Berithifin/	Il fault dire Berithifin/
Uous aurez en cela fiance.	Vous aurez en cela fiance.
Bon oeuure.	Bon oeuvre.
Ayez en dieu uostre esperance:	Ayez en dieu vostre esperance:
Car il est seul qui peult guarir/	Car il est seul qui peult guarir/
Son ua le medecin querir/	S'on va le medecin querir/
Baillant quelque petite drogue/	Baillant quelque petite drogue/
Cela a dieu point ne desrogue:	Cela a dieu point ne desrogue:
Presuppose que lon commette/	Presuppose que l'on commette/
Le tout a luy: non a cõmette/	Le tout a luy: non a commette/
Ny a planette/ ou influence/	Ny a planette/ ou influence/
Ny a quelque folle creance.	Ny a quelque folle creance.
On peult bien medecine prendre/	On peult bien medecine prendre/
Sans delle son salut attendre:	Sans d'elle son salut attendre:
Il fault de medecine user	Il fault de medecine user
Comme non usant/ ⁊ uiser	Comme non usant/ et viser
Que dieu regit/ ⁊ tient la uie	Que dieu regit/ et tient la vie
Entre ses mains.	Entre ses mains.
Chrestiente.	Chrestiente.
Iay prins enuie	J'ay prins envie
Puis que les sainctz ne me fõt rien/	Puis que les sainctz ne me font rien/
Auicenna/ ne Galien/	Avicenna/ ne Galien/
D aller parler a ung deuin:	D'aller parler a ung devin:
Qui me dira de lord uenin.	Qui me dira de l'ord venin.
Toute la uertu ⁊ nature.	Toute la vertu et nature.
Le docteur.	Le docteur.
Cest contre la saincte escripture:	C'est contre la saincte escripture:
Chrestiente/ ou tes tu mise?	Chrestiente/ ou t'es tu mise?
Dieu le deffend de par Moyse	Dieu le deffend de par Moyse
Au liure du Deuteronome.	Au livre du Deuteronome.
Chrestiente.	Chrestiente.
Ie iray au grand pardon a Rõme/	Je iray au grand pardon a Romme/
Pour auoir labsolution/	Pour avoir l'absolution/
Et pour la satisfaction	Et pour la satisfaction
Ie donneray de lor au pape.	Je donneray de l'or au pape.
Le docteur.	Le docteur.
Uoyla comment peche te attrape:	Voyla comment peche te attrape:
Qui te mect hors de ton salut/	Qui te mect hors de ton salut/
Pour ung ducat/ pour ung salut	Pour ung ducat/ pour ung salut
Tu croys auoir remission/	Tu croys avoir remission/
Mais tu uas a damnation:	Mais tu vas a damnation:
Plus fort que ceulx de tartarie.	Plus fort que ceulx de tartarie.
Chrestiente.	Chrestiente.
Ie urle/ ie brais/ ie plains/ ie crie/	Je urle/ je brais/ je plains/ je crie/
Ie me affoiblis/ ⁊ n en peux plus/	Je me affoiblis/ et n'en peux plus/
Mon corps est lasse/ au surplus/	Mon corps est lasse/ au surplus/
Ie ne puis pied ferme tenir/	Je ne puis pied ferme tenir/
Ne sus iambes me soustenir/	Ne sus jambes me soustenir/
Dont ie chez en ma passion.	Dont je chez en ma passion.
Inspiration.	Inspiration.
Iay de uous uoir compassion:	J'ay de vous voir compassion:
Chrestiente/ ma soeur/ ma mye?	Chrestiente/ ma soeur/ ma mye?
Chrestiente.	Chrestiente.
Quoy/ a faire de larquemye/	Quoy/ a faire de l'arquemye/
Ie men uouldroye bien mesler/	Je m'en uouldroye bien mesler/
Ien ay ouy souuent parler/	J'en ay ouy souvent parler/
Mais en nul tẽps ie n en uis poĩt.	Mais en nul temps je n'en vis point.
Inspiration.	Inspiration.
Ie croy que ne mentendez point	Je croy que ne m'entendez point
Chrestiente/ ma doulce soeur/	Chrestiente/ ma doulce soeur/
Ie scay ung medecin fort seur	Je scay ung medecin fort seur
Qui bien uostre mal guarira.	Qui bien vostre mal guarira.
Chrestiente.	Chrestiente.
Bien/ son le uoit on luy dira	Bien/ s'on le voit on luy dira
Que droit sen uoise a la boyteuse.	Que droit s'en voise a la boyteuse.
Inspiration.	Inspiration.
Uoicy une chose piteuse/	Voicy une chose piteuse/
Chrestiente sans fiction	Chrestiente sans fiction
N entend plus inspiration/	N'entend plus inspiration/
Elle na plus de charite/	Elle n'a plus de charite/
De foy/ despoir/ de uerite/	De foy/ d'espoir/ de verite/
Tant est oubliee de sens:	Tant est oubliee de sens:
Il uault mieulx a ce que ie sens	Il vault mieulx a ce que je sens
Me retirer pour son moleste/	Me retirer pour son moleste/
Deuers le medecin celeste:	Devers le medecin celeste:
Car luy seul a ce peult pouruoir.	Car luy seul a ce peult pourvoir.
Laueugle. Pausa.	L'aveugle. Pausa.
Dame ie suis venu pour voir	Dame je suis venu pour voir
Sil uous plaira/ en Iesus christ	S'il vous plaira/ en Jesus christ
Me donner du pain ung petit/	Me donner du pain ung petit/
Car appetit iay de manger/	Car appetit j'ay de manger/
Ie ne puis plus mon pain gaigner:	Je ne puis plus mon pain gaigner:
Du pain pour dieu poͬ me resourdre.	Du pain pour dieu pour me resourdre.
Le uarlet.	Le varlet.
Chrestiente est toute sourde/	Chrestiente est toute sourde/
Crions bien hault pour le potage.	Crions bien hault pour le potage.
Laueugle.	L'aveugle.
Du laict caille/ ou du frõmage/	Du laict caille/ ou du frommage/
Ou ce qͥl uous semble bon estre.	Ou ce qu'il vous semble bon estre.
Le uarlet.	Le varlet.
Helas mon dieu/ ie uouldroys estre	Helas mon dieu/ je vouldroys estre
En paradis auec uous.	En paradis avec vous.
Laueugle.	L'aveugle.
Pour Iesus christ/ secourez nous	Pour Jesus christ/ secourez nous
Helas/ nous mourrõs par famine.	Helas/ nous mourrons par famine.
Chrestiente.	Chrestiente.
Uoyez quil nous faict layde mine	Voyez qu'il nous faict layde mine
Ce belistre retors uilain/	Ce belistre retors vilain/
Oy/ ie luy donneray mon pain/	Oy/ je luy donneray mon pain/
Et mon argent/ a ce caymand:	Et mon argent/ a ce caymand:
Dehors/ dehors uillain/ meschant/	Dehors/ dehors villain/ meschant/
Uous uenez cy pour truander/	Vous venez cy pour truander/
Et pour mon argent demander/	Et pour mon argent demander/
Ie lay uoue en aultre lieu/	Je l'ay voue en aultre lieu/
A saĩct Claude et a saĩct Matthieuz:	A sainct Claude et a sainct Matthieuz:
Cest pour en faire une neufuaine/	C'est pour en faire une neufvaine/
Ou pour chanter ceste sepmaine/	Ou pour chanter ceste sepmaine/
Pour aller en pelerinage/	Pour aller en pelerinage/
Ou pour en faire ung bel ymage/	Ou pour en faire ung bel ymage/
Ou pour payer ma confrarie.	Ou pour payer ma confrarie.
Laueugle.	L'aveugle.
Bouche ne scauroit assez dire/	Bouche ne scauroit assez dire/
La douleur ⁊ le grand martyre/	La douleur et le grand martyre/
Que ie seuffre cy en presence:	Que je seuffre cy en presence:
Chrestiente tu es la pire/	Chrestiente tu es la pire/
Qui soit/ tu uoys bien q̃ iexpire	Qui soit/ tu voys bien que j'expire
De paourete ⁊ de souffrance:	De paovrete et de souffrance:
Helas doulce amye/	Helas doulce amye/
Iesus dist il mye	Jesus dist il mye
Romps ton pain ⁊ mye/	Romps ton pain et mye/
A la paoure gent affamye	A la paovre gent affamye
Cest son commandement.	C'est son commandement.
Pour estre a Complie/	Pour estre a Complie/
Tu nas accomplie	Tu n'as accomplie
La loy: Or te emplie	La loy: Or te emplie
A me donner ie te supplie/	A me donner je te supplie/
Du pain ou de largent.	Du pain ou de l'argent.
Le uarlet.	Le varlet.
Me laissez uous ainsi mourir/	Me laissez vous ainsi mourir/
Uoulez uous plustost subuenir	Voulez vous plustost subvenir
A ces moynes fors ⁊ puissans/	A ces moynes fors et puissans/
Uous uoyez bien quilz font bastir	Vous voyez bien qu'ilz font bastir
Les grandz palays: sans reuestir	Les grandz palays: sans revestir
Les paoures nudz/ ⁊ languissans.	Les paovres nudz/ et languissans.
Ilz ont pierrerie/	Ilz ont pierrerie/
Et orfauerie/	Et orfaverie/
Pompe ⁊ braguerie/	Pompe et braguerie/
Ornementz faictz de broderie	Ornementz faictz de broderie
Pour reuestir du boys:	Pour revestir du boys:
En pleurant ie crie/	En pleurant je crie/
Ma robbe est pourrie	Ma robbe est pourrie
Mais nul ne me prie/	Mais nul ne me prie/
Car leur charite est perie/	Car leur charite est perie/
Cest contre les diuines loix.	C'est contre les divines loix.
Laueugle.	L'aveugle.
A ce grand iour du iugement/	A ce grand jour du jugement/
Dieu senquerra premierement	Dieu s'enquerra premierement
Des oeuures de misericorde:	Des oeuvres de misericorde:
Si les auez faictz sainctement/	Si les avez faictz sainctement/
Donnãtz aux paoures frãchemẽt.	Donnantz aux paovres franchement.
Il ne arguera nul de sa chorde/	Il ne arguera nul de sa chorde/
De religion/	De religion/
De missation/	De missation/
De procession/	De procession/
Aincois de miseration:	Aincois de miseration:
De la faire soyez recors	De la faire soyez recors
Sans election/	Sans election/
De profession/	De profession/
Ou de nation/	Ou de nation/
Dõnez nous donc refection/	Donnez nous donc refection/
Pour soustenir ce paouure corps.	Pour soustenir ce paouvre corps.
Chrestiente.	Chrestiente.
Meschant coquin/ uaten dehors	Meschant coquin/ va t'en dehors
Me uiens tu cy crucifier/	Me viens tu cy crucifier/
Du mien ie ueulx edifier/	Du mien je veulx edifier/
Dedans leglise une chappelle.	Dedans l'eglise une chappelle.
Laueugle.	L'aveugle.
Deuant Iesus christ i en appelle:	Devant Jesus christ j'en appelle:
Car il est dit par Salomon	Car il est dit par Salomon
Que du mauuais loffrande/ ⁊ don	Que du mauvais l'offrande/ et don
N approuue point le seigñr ample:	N'approuve point le seigneur ample:
Nous paoures gens sõmes le tẽple/	Nous paovres gens sommes le temple/
De Iesus christ/ se dit sainct Paul.	De Jesus christ/ se dit sainct Paul.
Le uarlet.	Le varlet.
Dõcques premiers nourrir nous fault/	Doncques premiers nourrir nous fault/
Cest la raison.	C'est la raison.
Laueugle.	L'aveugle.
Noubliez pas/	N'oubliez pas/
De nous donner pour le repas	De nous donner pour le repas
Du pain/ ou ung petit denier:	Du pain/ ou ung petit denier:
Ne nous uueillez rien denyer/	Ne nous vueillez rien denyer/
Pour Iesus sans plus.	Pour Jesus sans plus.
Chrestiente.	Chrestiente.
Cest cela/	C'est cela/
Ung denier cy ⁊ lautre la/	Ung denier cy et l'autre la/
Urayement sainsi les departoye	Vrayement s'ainsi les departoye
Tost paoure comme toy seroye/	Tost paovre comme toy seroye/
Uaten hors de deuant mon lieu.	Va t'en hors de devant mon lieu.
Laueugle.	L'aveugle.
A dieu uous dis/ ma dame a dieu:	A dieu vous dis/ ma dame a dieu:
Quand ie nauray de uostre pain	Quand je n'auray de vostre pain
Ie nay point paour mourir de fain:	Je n'ay point paour mourir de fain:
Chrestiente en bragueries/	Chrestiente en bragueries/
En beaulx habitz/ ⁊ pomperies/	En beaulx habitz/ et pomperies/
Despend le sien a grand foison/	Despend le sien a grand foison/
Fermant aux paoures sa maison/	Fermant aux paovres sa maison/
Ce nest point la loy de Iesus:	Ce n'est point la loy de Jesus:
Allons uarlet/ allons/ sus/ sus.	Allons varlet/ allons/ sus/ sus.
Inspiration. Pausa.	Inspiration. Pausa.
Sire/ ie reuiens pour scauoir	Sire/ je reviens pour scavoir
Sy on pourroit faire rauoir	Sy on pourroit faire ravoir
A Chrestiente guarison/	A Chrestiente guarison/
Le medecin.	Le medecin.
Demande elle que la poison	Demande elle que la poison
De son peche/ luy soit ostee?	De son peche/ luy soit ostee?
Inspiration.	Inspiration.
Elle est si fort empoisonnee:	Elle est si fort empoisonnee:
Quelle na plus dentendement.	Qu'elle n'a plus d'entendement.
Le medecin.	Le medecin.
La grace auoir premierement	La grace avoir premierement
Luy fault/ ⁊ uouloir luy dõner/	Luy fault/ et vouloir luy donner/
Et bon coeur/ de la demander.	Et bon coeur/ de la demander.
Car lhõme ne peult nul bien faire/	Car l'homme ne peult nul bien faire/
Se lesperit ne luy faict faire:	Se l'esperit ne luy faict faire:
Retiens cela/ ⁊ ten remembre.	Retiens cela/ et t'en remembre.
Inspiration.	Inspiration.
Elle se destruict membre a membre/	Elle se destruict membre a membre/
Cest pitie de la uoir destordre:	C'est pitie de la voir destordre:
Si biẽ subit on ny met ordre/	Si bien subit on n'y met ordre/
Il mest aduis quelle mourra.	Il m'est advis qu'elle mourra.
Le medecin.	Le medecin.
Non fera/ elle uiuera	Non fera/ elle vivera
En ce siecle et en lautre monde:	En ce siecle et en l'autre monde:
Et combien quelle soit immunde,	Et combien qu'elle soit immunde,
Par peche en plusieurs suppos/	Par peche en plusieurs suppos/
Elle aura une foys repos:	Elle aura une foys repos:
Et si nest sans grace/ ⁊ sens: ains	Et si n'est sans grace/ et sens: ains
Tousiours elle a des mẽbres sains:	Tousjours elle a des membres sains:
Pose que soit en petit nombre/	Pose que soit en petit nombre/
Et quon ne les cõgnoit pour lõbre/	Et qu'on ne les congnoit pour l'ombre/
Et la merueilleuse abondance/	Et la merveilleuse abondance/
Des membres mis en doleance,	Des membres mis en doleance,
Car pour ung membre sain: ie dis	Car pour ung membre sain: je dis
Quelle en ha des malades dix/	Qu'elle en ha des malades dix/
Et pour dix membres en sante:	Et pour dix membres en sante:
Elle en a cent en uerite/	Elle en a cent en verite/
Qui sont en merueilleux martyre.	Qui sont en merveilleux martyre.
Inspiration.	Inspiration.
Ha mectez y remede sire:	Ha mectez y remede sire:
Ie scay bien quen chrestiente/	Je scay bien qu'en chrestiente/
Sil est ung homme en charite/	S'il est ung homme en charite/
Enuers dieu bon ⁊ gracieux/	Envers dieu bon et gracieux/
Quil en ya dix uitieux:	Qu'il en y a dix vitieux:
Et pour dix bõs au temps present/	Et pour dix bons au temps present/
Des mauuais on en uerra cent:	Des mauvais on en verra cent:
Mais guarissez la maladie.	Mais guarissez la maladie.
Le medecin.	Le medecin.
Affin que le uray ie uous dye/	Affin que le vray je vous dye/
Ie ne la ueulx point delaisser/	Je ne la veulx point delaisser/
Que incontinent ie nestudie	Que incontinent je n'estudie
A son accident abaisser:	A son accident abaisser:
Mais premier il conuient penser/	Mais premier il convient penser/
De luy donner aucun repos:	De luy donner aucun repos:
Combien quil faille despencer/	Combien qu'il faille despencer/
Affin quelle entre en bon propos:	Affin qu'elle entre en bon propos:
Pour faire donc ses sens compos/	Pour faire donc ses sens compos/
A congnoistre son mal actif:	A congnoistre son mal actif:
Baillez luy en pintes ou pos/	Baillez luy en pintes ou pos/
Ce doulx iullep preparatif/	Ce doulx jullep preparatif/
Il est fort et penetratif,	Il est fort et penetratif,
Et par sa uertu elegante/	Et par sa vertu elegante/
Esmouuera en cas hatif	Esmouvera en cas hatif
Toute la matiere peccante.	Toute la matiere peccante.
Inspiration.	Inspiration.
Iay une fiolle fringante/	J'ay une fiolle fringante/
Pour mettre ceste liqueur belle:	Pour mettre ceste liqueur belle:
Ie luy porteray ie men uante/	Je luy porteray je m'en vante/
Mais cõment est ce/ quon lappelle?	Mais comment est ce/ qu'on l'appelle?
Le medecin.	Le medecin.
Apoticaire nen a telle:	Apoticaire n'en a telle:
Car elle est en foy permanente/	Car elle est en foy permanente/
Et tous les pechez elle expelle	Et tous les pechez elle expelle
Cest ma grace iustifiante.	C'est ma grace justifiante.
Inspiration.	Inspiration.
Grace? ca donc que ie la sente:	Grace? ca donc que je la sente:
Grace/ dea cest ung mot tresbeau.	Grace/ dea c'est ung mot tres beau.
Le medecin.	Le medecin.
Par elle tout peche sabsente	Par elle tout peche s'absente
Cest pour conforter son ceruean.	C'est pour conforter son cerveau.
Inspiration.	Inspiration.
Mais selle est mise en son resueau/	Mais s'elle est mise en son resveau/
Et lunaison aduertineuse:	Et lunaison advertineuse:
El nen prẽdra/ non plꝰ qung ueau/	El n'en prendra/ non plus q'ung veau/
Dont ie ne seray point ioyeuse.	Dont je ne seray point joyeuse.
Le medecin.	Le medecin.
Ne soyez de cela doubteuse/	Ne soyez de cela doubteuse/
Il fauldra que maulgre ses dentz	Il fauldra que maulgre ses dentz
Prenne la grace uertueuse/	Prenne la grace vertueuse/
Pour guarir ses maulx euidentz:	Pour guarir ses maulx evidentz:
Son corps a si grandz accidentz/	Son corps a si grandz accidentz/
Et en ses mẽbres est si restraincte/	Et en ses membres est si restraincte/
Que luy entonnerez dedans	Que luy entonnerez dedans
La grace: ⁊ laura par contraincte/	La grace: et l'aura par contraincte/
Et puis a la premiere atteincte/	Et puis a la premiere atteincte/
Selle dort/ ce sera bõ signe:	S'elle dort/ ce sera bon signe:
Et selle est de la grace emprainctes/	Et s'elle est de la grace emprainctes/
Apportez moy de son urine.	Apportez moy de son urine.
Inspiration.	Inspiration.
Selon uostre ordonnance digne/	Selon vostre ordonnance digne/
Elle aura grace.	Elle aura grace.
Le medecin.	Le medecin.
Or ny faillez:	Or n'y faillez:
Et combien que peche se indigne/	Et combien que peche se indigne/
Maulgre luy grace luy baillez:	Maulgre luy grace luy baillez:
Ce nest du uueillant ne courant:	Ce n'est du vueillant ne courant:
Mais cest de dieu/ grace faisant/	Mais c'est de dieu/ grace faisant/
Lequel attend en patience	Lequel attend en patience
Chrestiente a penitence.	Chrestiente a penitence.
Laueugle.	L'aveugle.
Mon uarlet?	Mon varlet?
Le uarlet.	Le varlet.
Hau?	Hau?
Laueugle.	L'aveugle.
Mon uarlet?	Mon varlet?
Le uarlet.	Le varlet.
Hau?	Hau?
Laueugle.	L'aveugle.
Tu nes qung fol/ par S. Micheau	Tu n'es q'ung fol/ par Saint Micheau
Mal endoctrine et appris:	Mal endoctrine et appris:
Tu ne uaulx rien.	Tu ne vaulx rien.
Le uarlet.	Le varlet.
Cest petit pris:	C'est petit pris:
Pour quoy maistre/ ne uaulx ie riẽ?	Pour quoy maistre/ ne vaulx je rien?
Laueugle.	L'aveugle.
Tu me dis hau? entendz tu bien/	Tu me dis hau? entendz tu bien/
Quand ie te appelle mon uarlet:	Quand je te appelle mon varlet:
Ditz moy mõ maistre/ que uous plaist?	Ditz moy mon maistre/ que vous plaist?
Faisant honneur dieu le commande.	Faisant honneur dieu le commande.
Le uarlet.	Le varlet.
Mais beau sire/ ie uous demande:	Mais beau sire/ je vous demande:
Dequoy uous seruira cela/	De quoy vous servira cela/
Uous ne uoyez ne ca ne la/	Vous ne voyez ne ca ne la/
Que scauez uous/ si mon chappeau	Que scavez vous/ si mon chappeau
Est en ma main/ ou au couppeau	Est en ma main/ ou au couppeau
De ma teste/ quand a uous parle:	De ma teste/ quand a vous parle:
Ie suis couuert/ de paour du harle/	Je suis couvert/ de paour du harle/
Vous fault il faire/ tant dhõneur.	Vous fault il faire/ tant d'honneur.
Laueugle.	L'aveugle.
Non point pour moy: mais le seigneur	Non point pour moy: mais le seigneur
La dict/ cest son commandement	L'a dict/ c'est son commandement
Quil fault garder songneusement:	Qu'il fault garder songneusement:
Honnora personam senis/	Honnora personam senis/
Entendz tu bien/ mon trescher filz	Entendz tu bien/ mon tres cher filz
Et coram cano capite/	Et coram cano capite/
Consurge/ par humilite.	Consurge/ par humilite.
Rotte bien donc ces beaux prouerbes.	Rotte bien donc ces beaux proverbes.
Le uarlet.	Le varlet.
Uous auez tousiours tant de uerues:	Vous avez tousjours tant de verves:
Comment osez uous caquetter	Comment osez vous caquetter
De Salomon: allons quester	De Salomon: allons quester
Et uous taisez de l escripture/	Et vous taisez de l'escripture/
Uous en aurez malle aduenture/	Vous en aurez malle adventure/
Den tant parler quelque matin.	D'en tant parler quelque matin.
Laueugle.	L'aveugle.
Celuy est bien chien matin/	Celuy est bien chien matin/
Qui ne scait point la saincte loy/	Qui ne scait point la saincte loy/
Et les commandementz du roy/	Et les commandementz du roy/
Le uieil ⁊ nouueau testamẽt:	Le vieil et nouveau testament:
Auquel on congnoistra comment	Auquel on congnoistra comment
Nous sõmes faictz enfãs de Christ.	Nous sommes faictz enfans de Christ.
Le uarlet.	Le varlet.
Uous nauez point le sainct esprit/	Vous n'avez point le sainct esprit/
Pour la glosser comme hõme sage:	Pour la glosser comme homme sage:
Entendons daller en uoyage	Entendons d'aller en voyage
A Uandosmes pour uostre ueue.	A Vandosmes pour vostre veue.
Laueugle.	L'aveugle.
Lescripture doibt estre ueue/	L'escripture doibt estre veue/
Par tous ceulx qui la ueullent croyre:	Par tous ceulx qui la veullent croyre:
Tu ne me feras point accroire	Tu ne me feras point accroire
Que la saincte larme a Uandosme/	Que la saincte larme a Vandosme/
Puisse rendre la ueue a lhomme.	Puisse rendre la veue a l'homme.
I aymeroys mieulx mourir aueugle/	J'aymeroys mieulx mourir aveugle/
Ou labourer ainsi qung beugle/	Ou labourer ainsi q'ung beugle/
Que estre guary de telles larmes.	Que estre guary de telles larmes.
Le uarlet.	Le varlet.
Si les iacopins/ ou les carmes/	Si les jacopins/ ou les carmes/
Les cordeliers/ ou les bons homs/	Les cordeliers/ ou les bons homs/
Uous auoient en leurs prisons/	Vous avoient en leurs prisons/
Uous desdiriez ceste sentence/	Vous desdiriez ceste sentence/
Ou uous seriez mis en sentence/	Ou vous seriez mis en sentence/
Par excommunication/	Par excommunication/
Ou brusle sans remission:	Ou brusle sans remission:
Car cest alencontre des droictz.	Car c'est a l'encontre des droictz.
Laueugle.	L'aveugle.
Iay ouy lire en maintz endroictz	J'ay ouy lire en maintz endroictz
De leuangile/ ⁊ en uray texte/	De l'evangile/ et en vray texte/
Que Iesus Christ dit ⁊ proteste:	Que Jesus Christ dit et proteste:
Que ceulx qui croiront a ses dictz/	Que ceulx qui croiront a ses dictz/
Iecteront les diables mauldictz	Jecteront les diables mauldictz
Dehors des corps/ ⁊ guariront	Dehors des corps/ et guariront
Tous les malades/ ⁊ iront	Tous les malades/ et iront
Les boyteux droictz/ ladres sanez/	Les boyteux droictz/ ladres sanez/
Les aueugles illuminez/	Les aveugles illuminez/
Mais ie nay point ouy parler	Mais je n'ay point ouy parler
Quon soit guary pour sen aller	Qu'on soit guary pour s'en aller
A saincte l arme en uandosmoys:	A saincte larme en vandosmoys:
Il est bien uray que si tu croys	Il est bien vray que si tu croys
En Iesus christ de bon courage:	En Jesus christ de bon courage:
Qu il fera en toy tel ouurage/	Qu'il fera en toy tel ouvrage/
Que tu feras passer les montz	Que tu feras passer les montz
Par la uertu de ses sermons.	Par la vertu de ses sermons.
Ie nay que faire des papistiques/	Je n'ay que faire des papistiques/
Qui ont presche pour leurs practiques/	Qui ont presche pour leurs practiques/
Que ung lieu est plus saĩct q̃  nest lautre:	Que ung lieu est plus sainct que  n'est l'autre:
Ou que ung ymage faict de peaultre/	Ou que ung ymage faict de peaultre/
A le pouoir de miracler:	A le povoir de miracler:
En leuangile est mis a cler:	En l'evangile est mis a cler:
Qui uous dira que Christ est la/	Qui vous dira que Christ est la/
Ne croyez nullement cela:	Ne croyez nullement cela:
Il dit a la Samaritaine/	Il dit a la Samaritaine/
Qui ne luy fault en la mõtaigne/	Qui ne luy fault en la montaigne/
Nen Hierusalem adorer	Nen Hierusalem adorer
Tant seullement: aincois orer	Tant seullement: aincois orer
Et prier ung seul dieu par tout.	Et prier ung seul dieu par tout.
Si a mes dictz tu donne escout	Si a mes dictz tu donne escout
Dieu est esprit qui quiert auoir	Dieu est esprit qui quiert avoir
Adorateurs faisans debuoir/	Adorateurs faisans debvoir/
En leurs espritz/ non en uoyages	En leurs espritz/ non en voyages
Nen painctures/ ny en ymages:	Nen painctures/ ny en ymages:
Et puis le croyant ne ueult signe	Et puis le croyant ne veult signe
Tant soit il grand/ noble ⁊ insigne:	Tant soit il grand/ noble et insigne:
Mais il se tient du tout a dieu/	Mais il se tient du tout a dieu/
Lequel par foy trouue en tout lieu.	Lequel par foy trouve en tout lieu.
Sil a quelque mal pestifere/	S'il a quelque mal pestifere/
Le tout au seigneur il refere/	Le tout au seigneur il refere/
Sil a quelque fortune aduerse/	S'il a quelque fortune adverse/
Il na garde quelle lenuerse:	Il n'a garde qu'elle l'enverse:
Car pour ceste tentation/	Car pour ceste tentation/
Il croit que cest probation:	Il croit que c'est probation:
Et que Iesus Christ le chastie/	Et que Jesus Christ le chastie/
Affin quil soit de sa mesgnye:	Affin qu'il soit de sa mesgnye:
Comme le feu esprouue lor/	Comme le feu esprouve l'or/
Aussi faict dieu le bon uouloir.	Aussi faict dieu le bon vouloir.
Du croyant en aduersite.	Du croyant en adversite.
Le uarlet.	Le varlet.
Maistre uous dittes uerite:	Maistre vous dittes verite:
Mais parlez bas quon ne uoꝰ oye/	Mais parlez bas qu'on ne vous oye/
Son le scauoit oyson/ ny oye/	S'on le scavoit oyson/ ny oye/
Ne fut iamais si bien rosty	Ne fut hamais si bien rosty
Que uous seriez.	Que vous seriez.
Laueugle.	L'aveugle.
Sot abesty/	Sot abesty/
Ie ne crains point ceulx qui sur lame	Je ne crains point ceulx qui sur l'ame
Nont nul pouoir: mais ie reclame	N'ont nul povoir: mais je reclame
Celuy qui peult ame ⁊ corps mettre	Celuy qui peult ame et corps mettre
Dedans enfer.	Dedans enfer.
Le uarlet.	Le varlet.
Helas mon maistre/	Helas mon maistre/
Son scauoit que uous fussiez tel	S'on scavoit que vous fussiez tel
On ne nous donneroit morcel	On ne nous donneroit morcel
De pain: or laissons ces propos/	De pain: or laissons ces propos/
Leglise a ses clercz ⁊ suppotz/	L'eglise a ses clercz et suppotz/
Qui ont prins la charge de nous.	Qui ont prins la charge de nous.
Laueugle.	L'aveugle.
Cest baille les brebis aux loups:	C'est baille les brebis aux loups:
Ces suppotz sõt tousioͬssoubz pos/	Ces suppotz sont tousjours soubz pos/
Sans payer ny rente nympostz	Sans payer ny rente n'ympostz
Au roy: ie nen suis pas content.	Au roy: je n'en suis pas content.
Le uarlet.	Le varlet.
Maistre/ laissons ce long contend	Maistre/ laissons ce long contend
A disputer aux grandz docteurs/	A disputer aux grandz docteurs/
Qui sõt de nous les gouuerneurs/	Qui sont de nous les gouverneurs/
Et les recteurs portans la charge.	Et les recteurs portans la charge.
Laueugle.	L'aveugle.
Ilz prendrõt bien nostre descharge:	Ilz prendront bien nostre descharge:
Cestascauoir dauoyne ⁊ ble/	C'est ascavoir d'avoyne et ble/
Et si quelcun a rien emble/	Et si quelcun a rien emble/
Il sera quitte en leur baillant:	Il sera quitte en leur baillant:
Prebstres ont tout nostre uaillant/	Prebstres ont tout nostre vaillant/
En chandelles/ ⁊ en offrandes/	En chandelles/ et en offrandes/
Poͬ nourrir leurs putains friãdes:	Pour nourrir leurs putains friandes:
Helas/ nest il nul hieremie	Helas/ n'est il nul hieremie
Pour les prescher?	Pour les prescher?
Le uarlet.	Le varlet.
Ie nyray mye	Je n'yray mye
Ie y pourroys bien laisser la peau	Je y pourroys bien laisser la peau
Et auroys tort d en faire appeau.	Et auroys tort d'en faire appeau.
Car mon appeau rien ne uauldroit:	Car mon appeau rien ne vauldroit:
Contre iniustice/ ne uault droict.	Contre injustice/ ne vault droict.
Chrestiente. Pausa.	Chrestiente. Pausa.
Mes membres seront entaillez:	Mes membres seront entaillez:
Ca ung cousteau poͬ me greuer/	Ca ung cousteau pour me grever/
Mes bras serõt en sang touillez:	Mes bras seront en sang touillez:
Ie les uoy dun cousteau creuer.	Je les voy d'un cousteau crever.
Helas ie ne me puis leuer/	Helas je ne me puis lever/
Ie suis morte/ ie nen peulx plus.	Je suis morte/ je n'en peulx plus.
Il me fault ung maillet trouuer/	Il me fault ung maillet trouver/
Pour me assõmer quãd au surplus.	Pour me assommer quand au surplus.
Inspiration.	Inspiration.
Bene dicite dominus/	Bene dicite dominus/
Que uoicy piteuse maniere:	Que voicy piteuse maniere:
Il est temps sans attendre nulz	Il est temps sans attendre nulz
De donner grace.	De donner grace.
Peche.	Peche.
Arriere/ arriere/	Arriere/ arriere/
Deslogez tost de la barriere:	Deslogez tost de la barriere:
Que uous nayez des coups pour gaige.	Que vous n'ayez des coups pour gaige.
Inspiration.	Inspiration.
Iapprocheray de sa lictiere/	J'approcheray de sa lictiere/
Pour layder maulgre ton uisage.	Pour l'ayder maulgre ton visage.
Mauldict Peche cest ton usage/	Mauldict Peche c'est ton usage/
De tourmenter Chrestientez:	De tourmenter Chrestientez:
On ten ostera le passage	On t'en ostera le passage
Sil plaist la diuine bonte.	S'il plaist la divine bonte.
Peche.	Peche.
Ce breuuage est tout esuente:	Ce breuvage est tout esvente:
Chrestiente/ gardez den boire:	Chrestiente/ gardez d'en boire:
Il targera uostre sante/	Il targera vostre sante/
Et uous causera pis encore.	Et vous causera pis encore.
Chrestiente.	Chrestiente.
He? que ueult ceste caquettoire/	He? que veult ceste caquettoire/
Ie nen ueulx point/ retirez uous:	Je n'en veulx point/ retirez vous:
Pensez quelle le scait bien soire/	Pensez qu'elle le scait bien soire/
Daporter ce pot pres de nous.	D'aporter ce pot pres de nous.
Inspiration.	Inspiration.
Beuuez mamye/ il est si doulx.	Beuvez ma mye/ il est si doulx.
Peche.	Peche.
Nen prenez point/ ce nest quordure.	N'en prenez point/ ce n'est qu'ordure.
Inspiration.	Inspiration.
Et ie uous prie a deux genoulx:	Et je vous prie a deux genoulx:
Beuuez mamye il est si doulx.	Beuvez ma mye il est si doulx.
Peche.	Peche.
N en prenez point/ ce nest quordure.	N'en prenez point/ ce n'est qu'ordure.
Chrestiente.	Chrestiente.
Ha? nestoit le mal que iendure/	Ha? n'estoit le mal que j'endure/
Mes mains au deuant mettroye:	Mes mains au devant mettroye:
Mais la foiblesse/ ⁊ dessouldure/	Mais la foiblesse/ et dessouldure/
De mes bras/ trop fort me guerroye.	De mes bras/ trop fort me guerroye.
Inspiration.	Inspiration.
Maulgre uous/ deuant que men uoye/	Maulgre vous/ devant que m'en voye/
Uous donneray grace en la bouche:	Vous donneray grace en la bouche:
Affin que clerement on uoye/	Affin que clerement on voye/
Que peche ment/ ⁊ faulx desbouche/	Que peche ment/ et faulx desbouche/
Nota quelle luy faict boire par force	Nota qu'elle luy faict boire par force
quelque doulce liqueur en une fiolle/	quelque doulce liqueur en une fiolle/
et puis elle dit.	et puis elle dit.
Que uous en semble?	Que vous en semble?
Chrestiente.	Chrestiente.
Grace est doulce.	Grace est doulce.
Inspiration.	Inspiration.
Elle est bonne.	Elle est bonne.
Chrestiente.	Chrestiente.
Ie le sens bien.	Je le sens bien.
Inspiration.	Inspiration.
Comment uous ua?	Comment vous va?
Chrestiente.	Chrestiente.
Mon mal sadoulce.	Mon mal s'adoulce.
Inspiration.	Inspiration.
Que uous en semble?	Que vous en semble?
Chrestiente.	Chrestiente.
Grace est doulce.	Grace est doulce.
Inspiration.	Inspiration.
Uoulez uous dormir?	Voulez vous dormir?
Chrestiente.	Chrestiente.
Ie me couche.	Je me couche.
Inspiration.	Inspiration.
Dormez fort.	Dormez fort.
Chrestiente.	Chrestiente.
Ie ne scay combien.	Je ne scay combien.
Inspiration.	Inspiration.
Que uous en semble?	Que vous en semble?
Chrestienre.	Chrestiente.
Grace est doulce.	Grace est doulce.
Inspiration.	Inspiration.
Elle est bonne.	Elle est bonne.
Chrestiente.	Chrestiente.
Ie le sens bien.	Je le sens bien.
Inspiration.	Inspiration.
Or regardez doncques quel bien:	Or regardez doncques quel bien:
Par grace en foy estes sauuee.	Par grace en foy estes sauvee.
Chrestiente.	Chrestiente.
Ma teste est ung peu appaisee/	Ma teste est ung peu appaisee/
Mon entendement mest rendu:	Mon entendement m'est rendu:
Ie suis de mes maulx aduisee/	Je suis de mes maulx advisee/
Et sens que iay beaucoup perdu:	Et sens que j'ay beaucoup perdu:
Car maintenant iay bien sentu/	Car maintenant j'ay bien sentu/
Que Peche par sa punaisie	Que Peche par sa punaisie
Mauoit oste force ⁊ uertu	M'avoit oste force et vertu
Par le moyen Dhypocrisie.	Par le moyen D'hypocrisie.
Inspiration.	Inspiration.
Cest bien congneu ma chere amye	C'est bien congneu ma chere amye
Puis que uostre mal entendez/	Puis que vostre mal entendez/
Laissez mauuaise compaignie	Laissez mauvaise compaignie
Et tost le medecin mandez:	Et tost le medecin mandez:
Il uous a baille regardez	Il vous a baille regardez
Maulgre uous ceste grace: affin	Maulgre vous ceste grace: affin
Que par election croyez	Que par election croyez
Estre sauuee en la parfin.	Estre sauvee en la parfin.
Chrestiente.	Chrestiente.
O le celeste medecin	O le celeste medecin
Que iay eu en contemnement:	Que j'ay eu en contemnement:
Uouldra il son pouuoir diuin/	Vouldra il son pouvoir divin/
Estendre a mon allegement?	Estendre a mon allegement?
Las non: iay peche grandement/	Las non: j'ay peche grandement/
Digne suis de damnation/	Digne suis de damnation/
Indigne de remission/	Indigne de remission/
Seigneur? uueillez moy uisiter:	Seigneur? vueillez moy visiter:
Et paisible sanation/	Et paisible sanation/
Entre mes membres susciter.	Entre mes membres susciter.
Inspiration.	Inspiration.
Ie men iray luy reciter/	Je m'en iray luy reciter/
Tout uostre cas/ ⁊ ensemble	Tout vostre cas/ et ensemble
Uostre urine/ ⁊ estat porter:	Vostre urine/ et estat porter:
Il uous aydera/ ce me semble.	Il vous aydera/ ce me semble.
Chrestiente.	Chrestiente.
Or allez mamye a grand amble:	Or allez ma mye a grand amble:
Ie uous attendray tandis	Je vous attendray tandis
Tremblant/ cõme la fueille trẽble/	Tremblant/ comme la fueille tremble/
En plus grand mal que ie ne dis.	En plus grand mal que je ne dis.
Inspiration. Pausa.	Inspiration. Pausa.
Uray medecin de paradis:	Vray medecin de paradis:
Iay la grace preparatiue	J'ay la grace preparative
A Chrestiente maladiue	A Chrestiente maladive
Confere: selon uostre dire.	Confere: selon vostre dire.
Le medecin.	Le medecin.
Cest pour garder quelle nempire:	C'est pour garder qu'elle n'empire:
Et bien/ quelle operation?	Et bien/ quelle operation?
Inspiration.	Inspiration.
Elle est en disposition:	Elle est en disposition:
Meilleure quon ne peult penser/	Meilleure qu'on ne peult penser/
Grace tantost fit reposer	Grace tantost fit reposer
Chrestiente/ ⁊ promptement	Chrestiente/ et promptement
La mit en bon entendement:	La mit en bon entendement:
Parquoy a uous se recommande	Parquoy a vous se recommande
Treshumblement/ ⁊ uous demãde	Tres humblement/ et vous demande
Guarison de sa maladie:	Guarison de sa maladie:
Et affin quon y remedie/	Et affin qu'on y remedie/
Uous enuoye a ung mot final/	Vous envoye a ung mot final/
Son urine en cest urinal:	Son urine en c'est urinal:
Sil uous plaist de la regarder.	S'il vous plaist de la regarder.
Le medecin.	Le medecin.
Puis que dieu luy faict demander	Puis que dieu luy faict demander
Sante/ ⁊ que iay son urine	Sante/ et que j'ay son urine
Ie luy donneray medecine:	Je luy donneray medecine:
Mais premier ie uisiteray	Mais premier je visiteray
Son estat/ ⁊ si uous diray/	Son estat/ et si vous diray/
La cause du mal qui la presse:	La cause du mal qui la presse:
Tout premieremẽt ie madresse	Tout premierement je m'adresse
A uoir le general deffault:	A voir le general deffault:
Et selon ceste urine il fault	Et selon ceste urine il fault
Dire/ quelle est empoisonnee.	Dire/ qu'elle est empoisonnee.
Inspiration.	Inspiration.
Ensorcelle/ enuenimee	Ensorcelle/ envenimee
De quel poison?	De quel poison?
Le medecin.	Le medecin.
Sans fiction:	Sans fiction:
Du grief uenin dambition/	Du grief venin d'ambition/
Qui luy cause tout ce tourment	Qui luy cause tout ce tourment
Le diable uoyant clerement/	Le diable voyant clerement/
Que dieu ha en humilite	Que dieu ha en humilite
Constitue Chrestiente/	Constitue Chrestiente/
Luy a faict ung mortel acueil	Luy a faict ung mortel acueil
Dambition fille dorgueil:	D'ambition fille d'orgueil:
Dont est humilite fondue/	Dont est humilite fondue/
Parquoy tantost fut confondue/	Parquoy tantost fut confondue/
Chrestienne perfection/	Chrestienne perfection/
Et tout par Peche/ ⁊ poison	Et tout par Peche/ et poison
Soubz le moyen Dhypocrisie.	Soubz le moyen D'hypocrisie.
Le docteur.	Le docteur.
Ambition? Et si leglise	Ambition? Et si l'eglise
Qui est en Chrestiente mise	Qui est en Chrestiente mise
Comme chief en election/	Comme chief en election/
Faict pechez de diuerse guise/	Faict pechez de diverse guise/
Dõt clercz ⁊ prebstres on desprise/	Dont clercz et prebstres on desprise/
Dont uient telle imperfection?	Dont vient telle imperfection?
Le medecin.	Le medecin.
Cest par Peche/ ⁊ sa poison.	C'est par Peche/ et sa poison.
Le docteur.	Le docteur.
Si les espaules/ ⁊ les bras/	Si les espaules/ et les bras/
Uestus/ armez/ de gardebras/	Vestus/ armez/ de gardebras/
Qui font signification	Qui font signification
Des nobles gens/ ⁊ grandz estatz:	Des nobles gens/ et grandz estatz:
Oppressent les paoures par tas/	Oppressent les paovres par tas/
Dont uient si grande oppression?	Dont vient si grande oppression?
Le medecin.	Le medecin.
Cest par Peche/ ⁊ sa poison.	C'est par Peche/ et sa poison.
Le docteur.	Le docteur.
Si les iuges ⁊ officiers/	Si les juges et officiers/
Procureurs/ baillifz/ ⁊ greffiers/	Procureurs/ baillifz/ et greffiers/
Par traffique/ et seduction/	Par traffique/ et seduction/
Comme les mains a doigtz entiers/	Comme les mains a doigtz entiers/
Crochetent aux paoures le tiers	Crochetent aux paovres le tiers
De leur bien/ ⁊ font extorsion.	De leur bien/ et font extorsion.
Le medecin.	Le medecin.
Cest par Peche/ ⁊ sa poison.	C'est par Peche/ et sa poison.
Le docteur.	Le docteur.
Si les moynes ⁊ religieux/	Si les moynes et religieux/
Qui sont les costez/ ⁊ le creux/	Qui sont les costez/ et le creux/
Par charnelle corruption/	Par charnelle corruption/
Sont lubriques ⁊ scandaleux/	Sont lubriques et scandaleux/
Peruers ⁊ auaricieux/	Pervers et avaricieux/
Pleins de toute confusion?	Pleins de toute confusion?
Le medecin.	Le medecin.
Cest par Peche/ ⁊ sa poison.	C'est par Peche/ et sa poison.
Le docteur.	Le docteur.
Et si les quattre mendiantz	Et si les quattre mendiantz
Lesquelz sont daultruy mes disãtz/	Lesquelz sont d'aultruy mesdisantz/
En pleine predication:	En pleine predication:
Sans labourer ont les grãdz blãs/	Sans labourer ont les grandz blans/
Tant les gris/ q̃  les noirs/ ⁊ blans:	Tant les gris/ que  les noirs/ et blans:
Dont uient telle acquisition?	Dont vient telle acquisition?
Le medecin.	Le medecin.
Cest par Peche/ ⁊ sa poison.	C'est par Peche/ et sa poison.
Le docteur.	Le docteur.
Se aduenturiers/ ⁊ francz taulpins/	Se adventuriers/ et francz taulpins/
Pipeurs/ uolleurs, happelopins/	Pipeurs/ volleurs, happelopins/
De sang font grande effusion/	De sang font grande effusion/
Et si nen sont de nulz reprins/	Et si n'en sont de nulz reprins/
Les gensdarmes y sont comprins:	Les gensdarmes y sont comprins:
Dont uient telle incorrection?	Dont vient telle incorrection?
Le medecin.	Le medecin.
Cest par Peche/ ⁊ sa poison.	C'est par Peche/ et sa poison.
Le docteur.	Le docteur.
Sy auiourdhuy on rompt la loy	Sy aujourd'huy on rompt la loy
Du pape: de mauuais alloy/	Du pape: de mauvais alloy/
On est mis bien tost en prison/	On est mis bien tost en prison/
Mais non pour transgresser la foy/	Mais non pour transgresser la foy/
Et loy de Christ/ souuerain Roy:	Et loy de Christ/ souverain Roy:
Dont uient telle transgression?	Dont vient telle transgression?
Le medecin.	Le medecin.
Cest par Peche/ ⁊ sa poison.	C'est par Peche/ et sa poison.
Le docteur.	Le docteur.
Si les bourgeoys ⁊ les marchãtz/	Si les bourgeoys et les marchantz/
Qui sont les cuisses: sont marchãtz	Qui sont les cuisses: sont marchantz
En fraude/ ⁊ en deception/	En fraude/ et en deception/
Et par usure surmarchantz/	Et par usure surmarchantz/
En destruisant les gẽs des chãps:	En destruisant les gens des champs:
Dont uient telle destruction?	Dont vient telle destruction?
Le medecin.	Le medecin.
Cest par Peche/ ⁊ sa poison.	C'est par Peche/ et sa poison.
Le docteur.	Le docteur.
Si les ouuriers/ ⁊ mechaniques:	Si les ouvriers/ et mechaniques:
Qui sont comme iambes iniques/	Qui sont comme jambes iniques/
Font en leur operation	Font en leur operation
Tromperies/ dolz/ ⁊ traffiques/	Tromperies/ dolz/ et traffiques/
Selon leurs mestiers domestiques/	Selon leurs mestiers domestiques/
Excusans cauillation?	Excusans cavillation?
Le medecin.	Le medecin.
Cest par Peche/ ⁊ sa poison.	C'est par Peche/ et sa poison.
Le docteur.	Le docteur.
Si les laboureurs/ ⁊ censiers/	Si les laboureurs/ et censiers/
Trompent leurs maistres tresfonsiers/	Trompent leurs maistres tres fonsiers/
En demandant dilation:	En demandant dilation:
Et retiennent plusieurs quartiers/	Et retiennent plusieurs quartiers/
Par menteries a leurs rentiers/	Par menteries a leurs rentiers/
Et sont pleins dautre abusion?	Et sont pleins d'autre abusion?
Le medecin.	Le medecin.
Cest par Peche/ ⁊ sa poison.	C'est par Peche/ et sa poison.
Le docteur.	Le docteur.
Si lhermite en son hermitage:	Si l'hermite en son hermitage:
Soubz ung habit de bigottage/	Soubz ung habit de bigottage/
Est plein de crapulation/	Est plein de crapulation/
Sans seruir dieu de bon courage:	Sans servir dieu de bon courage:
Mais d ung esprit tel quel/ uolage:	Mais d'ung esprit tel quel/ volage:
Dont uient telle ideuotion?	Dont vient telle indevotion?
Le medecin.	Le medecin.
Cest par Peche/ ⁊ sa poison.	C'est par Peche/ et sa poison.
Le docteur.	Le docteur.
Si pour annoncer Leuangile/	Si pour annoncer L'evangile/
On est roty dessus la grisle/	On est roty dessus la grisle/
Ueu quen elle est saluation:	Veu qu'en elle est saluation:
Au uray croyant sans fiction:	Au vray croyant sans fiction:
Et celuy qui presche Uirgile/	Et celuy qui presche Virgile/
Est dit homme sage ⁊ habile/	Est dit homme sage et habile/
Dont uient cela/ ⁊ la raison?	Dont vient cela/ et la raison?
Le medecin.	Le medecin.
Cest par Peche/ ⁊ sa poison.	C'est par Peche/ et sa poison.
Le docteur.	Le docteur.
Si lhomme est malade en la teste/	Si l'homme est malade en la teste/
Ou tourmente de grand tempeste/	Ou tourmente de grand tempeste/
Pourquoy ua il hors sa maison?	Pourquoy va il hors sa maison?
Pour adorer los d une beste:	Pour adorer los d'une beste:
Ueu que a Iesus seul il compeste/	Veu que a Jesus seul il compeste/
Dont uient telle adoration?	Dont vient telle adoration?
Le medecin.	Le medecin.
Cest par Peche/ ⁊ sa poison.	C'est par Peche/ et sa poison.
Le docteur.	Le docteur.
Si bigottes/ ⁊ papelars/	Si bigottes/ et papelars/
En secret font leurs raliars/	En secret font leurs raliars/
Puis apres fornication	Puis apres fornication
Uont quester doubles ⁊ liars:	Vont quester doubles et liars:
Et si sont mocqueurs ⁊ raillars/	Et si sont mocqueurs et raillars/
Dont uient la simulation?	Dont vient la simulation?
Le medecin.	Le medecin.
Cest par Peche/ ⁊ sa poison.	C'est par Peche/ et sa poison.
Le docteur.	Le docteur.
Quand prebstres sont incõtinentz/	Quand prebstres sont incontinentz/
A chastete non pertinentz/	A chastete non pertinentz/
Ou les gentz de religion/	Ou les gentz de religion/
Pourquoy les tient on es conuentz	Pourquoy les tient on es conventz
Sans marier cõme aultres gentz/	Sans marier comme aultres gentz/
Dont uient/ la prohibition?	Dont vient/ la prohibition?
Le medecin.	Le medecin.
Cest par Peche/ ⁊ sa poison.	C'est par Peche/ et sa poison.
Le docteur.	Le docteur.
Pourquoy deffend on de manger	Pourquoy deffend on de manger
En ung certain temps de la chair:	En ung certain temps de la chair:
Ueu quon se remple de poisson/	Veu qu'on se remple de poisson/
Et quon en peult bien dispenser/	Et qu'on en peult bien dispenser/
Quant on ueult argẽt desbourser:	Quant on veult argent desbourser:
Dont uient la dispensation?	Dont vient la dispensation?
Le medecin.	Le medecin.
Cest par Peche/ ⁊ sa poison.	C'est par Peche/ et sa poison.
Et pour briefue conclusion	Et pour briefve conclusion
Peche mortel/ est seule source/	Peche mortel/ est seule source/
Qui faict en ce monde resource	Qui faict en ce monde resource
De tout mal/ ⁊ infection/	De tout mal/ et infection/
Orgueil a faict destruction/	Orgueil a faict destruction/
Dhumilite. Et auarice/	D'humilite. Et avarice/
(Qui est la racine de tout uice)	(Qui est la racine de tout vice)
A mis a sac dame largesse.	A mis a sac dame largesse.
Diligence meurt par paresse.	Diligence meurt par paresse.
Luxure destruict continence.	Luxure destruict continence.
Presumption pert esperance.	Presumption pert esperance.
Enuie est contraire a amour.	Envie est contraire a amour.
Et blaspheme sans nul seiour/	Et blaspheme sans nul sejour/
Faict la guerre a lhonneur de dieu:	Faict la guerre a l'honneur de dieu:
Par ainsi peche en tout lieu/	Par ainsi peche en tout lieu/
De tout mal est cause ⁊ racine.	De tout mal est cause et racine.
Le docteur.	Le docteur.
Helas donnez y medecine:	Helas donnez y medecine:
Uous estes seul qui guarissez	Vous estes seul qui guarissez
Ceulx a qui grace eslargissez/	Ceulx a qui grace eslargissez/
De uous tout seul noꝰ uiẽt salut.	De vous tout seul nous vient salut.
Le medecin.	Le medecin.
Encore nest point reuolut	Encore n'est point revolut
Son estat specialement:	Son estat specialement:
Il fault noter premierement	Il fault noter premierement
Que hypotase ⁊ supersistence	Que hypotase et supersistence
De lurine/ a bonne euidence	De l'urine/ a bonne evidence
Ce monstre la digestion/	Ce monstre la digestion/
Auoir bonne operation/	Avoir bonne operation/
Et chaleur au foye ⁊ au coeur/	Et chaleur au foye et au coeur/
Cela mitigue la rigueur	Cela mitigue la rigueur
Du uenin: Car Chrestiente	Du venin: Car Chrestiente
Tousiours en foy/ ⁊ charite/	Tousjours en foy/ et charite/
Et esperance/ ha permanence	Et esperance/ ha permanence
Cest hypotase ⁊ apparence/	C'est hypotase et apparence/
Monstrant quelle ne doibt mourir.	Monstrant qu'elle ne doibt mourir.
Inspiration.	Inspiration.
Uueillez nous dõc bien tost ouurir/	Vueillez nous donc bien tost ouvrir/
Ou le tient le mal quelle porte.	Ou le tient le mal qu'elle porte.
Le medecin.	Le medecin.
A ce faire ie me transporte:	A ce faire je me transporte:
Et ueulx selon les troys parties	Et veulx selon les troys parties
Qui sont en lurine departies/	Qui sont en l'urine departies/
(Cest la haulte/ moyenne ⁊ basse)	(C'est la haulte/ moyenne et basse)
Declarer le mal qui la lasse.	Declarer le mal qui la lasse.
Ie trouue en la partie haulte	Je trouve en la partie haulte
De lurine/ une grande faulte:	De l'urine/ une grande faulte:
Car le cercle quon dit nephile/	Car le cercle qu'on dit nephile/
Qui est aux medecins facile:	Qui est aux medecins facile:
Est trop gras ⁊ trop enflamme/	Est trop gras et trop enflamme/
Estincellant/ ⁊ allume:	Estincellant/ et allume:
Cela denotte que le chief	Cela denotte que le chief
Et cerueau est plein de meschief.	Et cerveau est plein de meschief.
Hebete/ trouble/ ⁊ tout las.	Hebete/ trouble/ et tout las.
Inspiration.	Inspiration.
Qui est le chief?	Qui est le chief?
Le medecin.	Le medecin.
Sont les prelatz/	Sont les prelatz/
Des chrestiens/ entendez uous?	Des chrestiens/ entendez vous?
Inspiration.	Inspiration.
Les p̃latz? uoire/ mais dictes nous	Les prelatz? voire/ mais dictes nous
Selon que monstre ceste urine	Selon que monstre ceste urine
Quelle maladie y domine:	Quelle maladie y domine:
Et comment on y peult pouruoir?	Et comment on y peult pourvoir?
Le medecin.	Le medecin.
Au chief y a pour dire uoir	Au chief y a pour dire voir
Ung gros ⁊ merueilleux caterre/	Ung gros et merveilleux caterre/
Qui le faict cliner iusque a terre:	Qui le faict cliner jusque a terre:
Cest lamour des biens terriens/	C'est l'amour des biens terriens/
Car les prelatz ne deussent riens	Car les prelatz ne deussent riens
Preferer au bien celestin/	Preferer au bien celestin/
Mais puis que Peche par uenin	Mais puis que Peche par venin
Dauarice les infecta:	D'avarice les infecta:
Chascun de eulx le coeur infect a/	Chascun de eulx le coeur infect a/
En desirant les biens du monde.	En desirant les biens du monde.
Le docteur.	Le docteur.
Cest donc le caterre immunde/	C'est donc le caterre immunde/
Qui les a faictz simoniacles/	Qui les a faictz simoniacles/
Uendantz le dieu des tabernacles/	Vendantz le dieu des tabernacles/
Sacrileges/ larrons agus/	Sacrileges/ larrons agus/
Sectateurs de Simon magus/	Sectateurs de Simon magus/
Quon doibt dire plus priapistes/	Qu'on doibt dire plus priapistes/
Bacchanaliens/ ⁊ papistes/	Bacchanaliens/ et papistes/
Ueneriens/ gentz de Sodomes/	Veneriens/ gentz de Sodomes/
Que lon ne doibt sainctz/ ⁊ preudhõmes.	Que l'on ne doibt sainctz/ et preudhommes.
L eglise est par eulx diuisee:	L'eglise est par eulx divisee:
Chascun de eulx y prent sa hauee:	Chascun de eulx y prent sa havee:
Lung entre par barat ⁊ force/	L'ung entre par barat et force/
Lautre/ par noblesse lefforce:	L'autre/ par noblesse l'efforce:
Lung crochette lhuys par proces/	L'ung crochette l'huys par proces/
Lautre/ par dons y a acces:	L'autre/ par dons y a acces:
Lung uend les dignes sacrementz/	L'ung vend les dignes sacrementz/
Et lautre donne a garnemens/	Et l'autre donne a garnemens/
Macquereaux/ putaĩs/ ⁊ bastardz:	Macquereaux/ putains/ et bastardz:
Uoila comment ilz sont espars/	Voila comment ilz sont espars/
Les biens des paoures chrestiens/	Les biens des paovres chrestiens/
Le riche a tout/ le paoure riens.	Le riche a tout/ le paovre riens.
Aucuns soubz la couleur ⁊ tiltre	Aucuns soubz la couleur et tiltre
De leuangile/ ou de lepistre	De l'evangile/ ou de l'epistre
Recoyuent des gros benefices/	Recoyvent des gros benefices/
Des dignitez/ ⁊ des offices/	Des dignitez/ et des offices/
Procedantz du bourbier Romain:	Procedantz du bourbier Romain:
Non obstant quil leur soit certain/	Non obstant qu'il leur soit certain/
Que telz biẽs sont tresmal acquis/	Que telz biens sont tres mal acquis/
Comme danathemat conquis:	Comme d'anathemat conquis:
Mais soubz couleur euangelique/	Mais soubz couleur evangelique/
Ilz entendent a leur practique:	Ilz entendent a leur practique:
Car quand ilz les ont attrappez/	Car quand ilz les ont attrappez/
Ilz sont tellement aggrippez/	Ilz sont tellement aggrippez/
Entre leurs mains quon ne les peult	Entre leurs mains qu'on ne les peult
Rauoir/ ⁊ tirer quand on ueult:	Ravoir/ et tirer quand on veult:
Or deuant les auoir receuz/	Or devant les avoir receuz/
Ilz disoient que bien repeuz	Ilz disoient que bien repeuz
En seroient les fameliques:	En seroient les fameliques:
Mais premiers les euangeliques/	Mais premiers les evangeliques/
Et annonciateurs dicelle.	Et annonciateurs d'icelle.
Affin que leur mal ie ne celle/	Affin que leur mal je ne celle/
Ie uous diray que cest quilz font.	Je uous diray que c'est qu'ilz font.
(Apres que tant de bien ilz ont)	(Apres que tant de bien ilz ont)
Certainement ilz ont grand honte	Certainement ilz ont grand honte
De leuangile: ⁊ nen font conte/	De l'evangile: et n'en font conte/
Fors (par aduenture) en secret:	Fors (par adventure) en secret:
Disantz: quil fault estre discret/	Disantz: qu'il fault estre discret/
Et euiter le grand scandale/	Et eviter le grand scandale/
Quil uient den disputer en salle/	Qu'il vient d'en disputer en salle/
Ou en public deuant les gentz/	Ou en public devant les gentz/
Mais/ ains qͥlz fussẽt faictz regẽtz/	Mais/ ains qu'ilz fussent faictz regentz/
Des eueschez dont ont pecune:	Des eveschez dont ont pecune:
Ou ains dauoir office aucune/	Ou ains d'avoir office aucune/
Tousiours auoient Christ en la bouche:	Tousjours avoient Christ en la bouche:
Mais en apres nulz de eulx ny touche/	Mais en apres nulz de eulx n'y touche/
Son y touche/ cest froidement,	S'on y touche/ c'est froidement,
Par maniere dacquittement/	Par maniere d'acquittement/
Et auec gentz a eulx semblables.	Et avec gentz a eulx semblables.
Helas/ ilz sont faictz dissemblables	Helas/ ilz sont faictz dissemblables
A eulx mesmes par auarice:	A eulx mesmes par avarice:
Ilz font la court/ au fort/ ⁊ riche/	Ilz font la court/ au fort/ et riche/
Et les paoures sont mis dehors	Et les paovres sont mis dehors
Desquelz ilz estoient consors/	Desquelz ilz estoient consors/
Domestiques/ ⁊ familiers/	Domestiques/ et familiers/
Auarice en faict par milliers/	Avarice en faict par milliers/
Auiourdhuy nyer Leuangile:	Aujourd'huy nyer L'evangile:
Car tel quil souloit en la uille	Car tel qu'il souloit en la ville
(Deuant auoir du bien) prescher:	(Devant auoir du bien) prescher:
A bien grand peine/ ose il cracher/	A bien grand peine/ ose il cracher/
De paour quil ne soit dit quil est	De paour qu'il ne soit dit qu'il est
De Iesus christ: uoyla que cest.	De Jesus christ: voyla que c'est.
Pẽsez bien messieurs les paulistes/	Pensez bien messieurs les paulistes/
Ce que par les euangelistes/	Ce que par les evangelistes/
Il est escript de contemner	Il est escript de contemner
Les biens/ qui font l hõme damner:	Les biens/ qui font l'homme damner:
Ne abhorrez pas les fugitifz/	Ne abhorrez pas les fugitifz/
Secourez aux paoures captifz/	Secourez aux paovres captifz/
Uous ne le faictes point a lhõme:	Vous ne le faictes point a l'homme:
Mais a Iesus qui dit en somme:	Mais a Jesus qui dit en somme:
Quod fecistis his pusillis/	Quod fecistis his pusillis/
Mihi certe hoc fecistis/	Mihi certe hoc fecistis/
Les pusilles sont domestiques	Les pusilles sont domestiques
De la foy: quon dit heretiques/	De la foy: qu'on dit heretiques/
A tort: ⁊ qui ont tout perdu/	A tort: et qui ont tout perdu/
Pour ensuyuir Iesus tout nud/	Pour ensuyvir Jesus tout nud/
Pour uerite en droit tenir/	Pour verite en droit tenir/
Et la saincte foy soustenir/	Et la saincte foy soustenir/
Les pusilles sont diseteux/	Les pusilles sont diseteux/
Qui nõt point uaillãt dix estoeux:	Qui n'ont point vaillant dix estoeux:
Non poĩt ces gros pãceuz caphars.	Non point ces gros panceuz caphars.
Le medecin.	Le medecin.
Par ce catarre en toutes pars/	Par ce catarre en toutes pars/
Chrestiente est a meschief	Chrestiente est a meschief
Elle na plus sante au chief/	Elle n'a plus sante au chief/
Dequoy sont ses yeulx aggrauez	De quoy sont ses yeulx aggravez
Tous chassieux/ ⁊ moult greuez	Tous chassieux/ et moult grevez
Par non scauoir/ ⁊ ignorance/	Par non scavoir/ et ignorance/
Que luy cause telle greuance/	Que luy cause telle grevance/
Ses oreilles/ ⁊ ses oyes/	Ses oreilles/ et ses oyes/
Sont fermees/ ⁊ assourdies/	Sont fermees/ et assourdies/
Sans ouyr lexhortation/	Sans ouyr l'exhortation/
De saincte predication:	De saincte predication:
Et ses mains sõt toutes punaises/	Et ses mains sont toutes punaises/
Puantes comme les punaises/	Puantes comme les punaises/
Sans discretion odorer/	Sans discretion odorer/
Et sans ung seul dieu adorer/	Et sans ung seul dieu adorer/
Sa langue est en perplexite/	Sa langue est en perplexite/
Et ne peult bien en uerite	Et ne peult bien en verite
Parler pertinente doctrine:	Parler pertinente doctrine:
Sa face palle/ ⁊ meigre mine/	Sa face palle/ et meigre mine/
Bigle oeil/ a regarder mal ample/	Bigle oeil/ a regarder mal ample/
Car elle monstre malle exemple.	Car elle monstre malle exemple.
Aussi le chief au corps ne enuoye/	Aussi le chief au corps ne envoye/
Par le col rien qui le pouruoye/	Par le col rien qui le pourvoye/
Brief/ le chief est moult agite.	Brief/ le chief est moult agite.
Bon oeuure.	Bon oeuvre.
Helas/ helas Chrestiente/	Helas/ helas Chrestiente/
Que uous endurez de moleste:	Que vous endurez de moleste:
On dit: que le mal de la teste	On dit: que le mal de la teste
Faict tout le corps mal se porter/	Faict tout le corps mal se porter/
Et par ce point on doibt noter/	Et par ce point on doibt noter/
Que si le monde faict du mal/	Que si le monde faict du mal/
Cela prouient du capital:	Cela provient du capital:
Cest du clerge nen doubtez pas/	C'est du clerge n'en doubtez pas/
Qui uit sans raison/ ne compas/	Qui vit sans raison/ ne compas/
Remply de tous pechez difformes/	Remply de tous pechez difformes/
Pompes/ ⁊ abuz multiformes/	Pompes/ et abuz multiformes/
Uoila que nous faict le clerge.	Voila que nous faict le clerge.
Le medecin.	Le medecin.
Tout ce mal sera descharge/	Tout ce mal sera descharge/
Quelq̃ iour par force/ ou douleur.	Quelque jour par force/ ou douleur.
Apres ie uoy une rougeur/	Apres je voy une rougeur/
Tout au milieu de son urine/	Tout au milieu de son urine/
Signifiant mal de poictrine/	Signifiant mal de poictrine/
Despaules/ de bras/ doigz/ ⁊ maĩs:	D'espaules/ de bras/ doigz/ et mains:
Lequel Peche par ses uenins	Lequel Peche par ses venins
Luy cause: affin que trop la blesse.	Luy cause: affin que trop la blesse.
Le docteur.	Le docteur.
Qui sont ces membres?	Qui sont ces membres?
Le medecin.	Le medecin.
Cest noblesse.	C'est noblesse.
Qui nous blesse en tous estas/	Qui nous blesse en tous estas/
Laquelle destruict a grand tas	Laquelle destruict a grand tas
Les paoures gens laborieux.	Les paovres gens laborieux.
Le docteur.	Le docteur.
Et qui sont les bras furieux/	Et qui sont les bras furieux/
Ayantz part a ces maulx modernes?	Ayantz part a ces maulx modernes?
Le medecin.	Le medecin.
Ce sont les princes subalternes.	Ce sont les princes subalternes.
Les mains sõt enseignes certaines/	Les mains sont enseignes certaines/
Cheuestains/ p̃uostz/ cappitaines/	Chevestains/ prevoostz/ cappitaines/
Et les maĩs sõt des doigz fournies/	Et les mains sont des doigz fournies/
Qui sont bandes/ ⁊ compagnies/	Qui sont bandes/ et compagnies/
Tant dhommes darmes/ que darchiers/	Tant d'hommes d'armes/ que d'archiers/
De francz taulpins/ de aduenturiers/	De francz taulpins/ de adventuriers/
Qui remplis de crudelite/	Qui remplis de crudelite/
Ont tant battu Chrestiente/	Ont tant battu Chrestiente/
Qui lont destruicte ⁊ affollee.	Qui l'ont destruicte et affollee.
Inspiration.	Inspiration.
Helas/ ilz lont descheuellee:	Helas/ ilz l'ont deschevellee:
Cest par Peche que tout prouient.	C'est par Peche que tout provient.
Le medecin.	Le medecin.
Proceder oultre il me conuient:	Proceder oultre il me convient:
Par lurine iuger du creux	Par l'urine juger du creux
Ha? quil y a de maulx accreux/	Ha? qu'il y a de maulx accreux/
Lestomach qui doibt digerer/	L'estomach qui doibt digerer/
Toute uiande/ ⁊ conferer	Toute viande/ et conferer
A tous mẽbres chascun leur part:	A tous membres chascun leur part:
Ce porte mal/ car il espart	Ce porte mal/ car il espart
Desordonnement son office.	Desordonnement son office.
Bon oeuure.	Bon oeuvre.
Aussi font ceulx de la iustice:	Aussi font ceulx de la justice:
Qui ont lestomach corrompu/	Qui ont l'estomach corrompu/
Refroide/ lasse/ rompu/	Refroide/ lasse/ rompu/
Car les iuges souuent auallent/	Car les juges souvent avallent/
Les gras morceaux/ qui peu leur uallent:	Les gras morceaux/ qui peu leur vallent:
Et souuent cela les empesche/	Et souvent cela les empesche/
Dexpedier iuste despesche	D'expedier juste despesche
Aux paoures gens qui ont bon droict:	Aux paovres gens qui ont bon droict:
Et puis/ lestomach est si froid/	Et puis/ l'estomach est si froid/
Que iustice ne regne plus.	Que justice ne regne plus.
Le medecin.	Le medecin.
Selon ceste urine au surplus:	Selon ceste urine au surplus:
Son fiel est par trop enflamme/	Son fiel est par trop enflamme/
Et son poulmon est entame/	Et son poulmon est entame/
Dont a grand peine elle respire/	Dont a grand peine elle respire/
La ratte pourrit/ ⁊ empire/	La ratte pourrit/ et empire/
Les entrailles sont es uuydees/	Les entrailles sont es vuydees/
Et le ventre a dures undees/	Et le ventre a dures undees/
Et ses reins sont pleins de grauelle:	Et ses reins sont pleins de gravelle:
Parquoy/ en brief ie uous reuelle	Parquoy/ en brief je vous revelle
Chrestiente a la rigueur/	Chrestiente a la rigueur/
Na plus rien de sain que le coeur:	N'a plus rien de sain que le coeur:
Et ceste urine en uerite/	Et ceste urine en verite/
Monstre/ que au senestre coste	Monstre/ que au senestre coste
Sourt une grosse pleuresie.	Sourt une grosse pleuresie.
Bon oeuure.	Bon oeuvre.
Iesus quest ce?	Jesus qu'est ce?
Le medecin.	Le medecin.
Cest heresie.	C'est heresie.
Uoicy ou gist tout le dangier/	Voicy ou gist tout le dangier/
Legieremẽt la fault saigner:	Legierement la fault saigner:
Affin que le sang precieux/	Affin que le sang precieux/
Ne soit du pestilentieux/	Ne soit du pestilentieux/
Gaste.	Gaste.
Bon oeuure.	Bon oeuvre.
Las/ quon y remedie.	Las/ qu'on y remedie.
Le medecin.	Le medecin.
La source uient ie uous affie:	La source vient je vous affie:
De ces uendeurs de sacrementz/	De ces vendeurs de sacrementz/
Et de ces porteurs dossementz/	Et de ces porteurs d'ossementz/
Des pardonneurs ⁊ des cagotz/	Des pardonneurs et des cagotz/
Des argumentz/ ⁊ des ergotz	Des argumentz/ et des ergotz
De ces docteurs contemplatifz/	De ces docteurs contemplatifz/
Illuminez/ mais potatifz/	Illuminez/ mais potatifz/
Ausquelz y fault uin theologal	Ausquelz y fault vin theologal
Deuant trouuer leur sens moralz:	Devant trouver leur sens moralz:
Par lessusdictz uint heresie/	Par les susdictz vint heresie/
Hardis/ suyuantz leur frenaisie/	Hardis/ suyvantz leur frenaisie/
Et affermantz sans auoir texte	Et affermantz sans avoir texte
Plusieurs notables de leur teste/	Plusieurs notables de leur teste/
Contraires a la loy diuine/	Contraires a la loy divine/
Par leur sophistique doctrine	Par leur sophistique doctrine
Et puis ilz ont tant faict de gloses/	Et puis ilz ont tant faict de gloses/
(Ausquelles sont erreurs encloses)	(Ausquelles sont erreurs encloses)
Quilz ont a la lettre adiouste/	Qu'ilz ont a la lettre adjouste/
Et du uray texte tant oste/	Et du vray texte tant oste/
Quilz ont destruict lintelligence/	Qu'ilz ont destruict l'intelligence/
Du sainct esprit par uiolence.	Du sainct esprit par violence.
Item ilz ont mis tous leurs cures/	Item ilz ont mis tous leurs cures/
A uendre ⁊ achepter des cures/	A vendre et achepter des cures/
Tellement quon a rien a Rõme/	Tellement qu'on a rien a Romme/
Sans payer dargent une somme.	Sans payer d'argent une somme.
Procedõs en autre matiere	Procedons en autre matiere
Sans en rien laisser au derriere:	Sans en rien laisser au derriere:
Apres les places cerebrines/	Apres les places cerebrines/
Pectorales/ ⁊ intestines/	Pectorales/ et intestines/
Et regions superieures/	Et regions superieures/
De lurine/ aux inferieures	De l'urine/ aux inferieures
Uenons: ha? quelles sont masisses/	Venons: ha? qu'elles sont masisses/
Et noires/ il fault que les cuysses/	Et noires/ il fault que les cuysses/
Iambes/ ⁊ piedz ayent trauail	Jambes/ et piedz ayent travail
Tout iusques au bout de lorteil:	Tout jusques au bout de l'orteil:
Lurine le donne a entendre.	L'urine le donne a entendre.
Bon oeuure .	Bon oeuvre .
Ha/ uueillez nous ung peu apprẽdre/	Ha/ vueillez nous ung peu apprendre/
Que denottent les cuysses ambes/	Que denottent les cuysses ambes/
Aussi les deux piedz.	Aussi les deux piedz.
Le medecin.	Le medecin.
Cuisses/ iambes/	Cuisses/ jambes/
Et les piedz sur terre marchantz/	Et les piedz sur terre marchantz/
Denottent bourgeoys/ ⁊ marchãs/	Denottent bourgeoys/ et marchans/
Et laboureurs. Les mẽbres portẽt	Et laboureurs. Les membres portent
Les hommes ou ilz se transportent	Les hommes ou ilz se transportent
Et soustiennent le pesant faiz	Et soustiennent le pesant faiz
Du corps: quãd ilz sont bien refaiz:	Du corps: quand ilz sont bien refaiz:
Car bourgeoisie/ ⁊ marchandise/	Car bourgeoisie/ et marchandise/
Et labeur/ soustiennent leglise.	Et labeur/ soustiennent l'eglise.
Et toute iustice ⁊ noblesse.	Et toute justice et noblesse.
Bon oeuure.	Bon oeuvre.
Ie uous prie/ quel mal blesse	Je vous prie/ quel mal blesse
Les premiers/ les secondz/ ⁊ tiers?	Les premiers/ les secondz/ et tiers?
Le medecin.	Le medecin.
Les bourgeoys/ ⁊ les gros rẽtiers/	Les bourgeoys/ et les gros rentiers/
Par peche/ dont ilz fõt coustumes/	Par peche/ dont ilz font coustumes/
Dont cuysses pleines dapostumes:	Dont cuysses pleines d'apostumes:
Les marchãs/ ꝑ mauuaises meurs	Les marchans/ par mauvaises meurs
Sont iambes enflees dhumeurs:	Sont jambes enflees d'humeurs:
Les cuysses ont des pourritures/	Les cuysses ont des pourritures/
Et les iambes ont des fistures/	Et les jambes ont des fistures/
Et des mules/ car laboureux	Et des mules/ car laboureux
Sõt fins/ frettez/ raddes coureux/	Sont fins/ frettez/ raddes coureux/
Et pleins de toute faulsete.	Et pleins de toute faulsete.
Bon oeuure.	Bon oeuvre.
O que uoila tout bien notte	O que voila tout bien notte
Lurine/ ⁊ toutes ses parties/	L'urine/ et toutes ses parties/
Cest bien iuge des maladies	C'est bien juge des maladies
De Chrestiente languissante:	De Chrestiente languissante:
Reste/ que uostre main puissante	Reste/ que vostre main puissante
Luy rende sa sante pristine.	Luy rende sa sante pristine.
Le medecin.	Le medecin.
Pour ordonner la medecine:	Pour ordonner la medecine:
Il fault sur ce pas aduiser.	Il fault sur ce pas adviser.
Premierement il fault uiser	Premierement il fault viser
A rendre paix ⁊ unite/	A rendre paix et unite/
Aux membres de Chrestiente/	Aux membres de Chrestiente/
Et que tout soit bien reforme	Et que tout soit bien reforme
En tous estatz/ ⁊ conforme	En tous estatz/ et conforme
A Iesus christ sans plus tarder.	A Jesus christ sans plus tarder.
Inspiration.	Inspiration.
Il ne fault plus que regarder	Il ne fault plus que regarder
Par quel bout uous commencerez.	Par quel bout vous commencerez.
Le medecin.	Le medecin.
Elle a eu comme uous scauez	Elle a eu comme vous scavez
Grace/ qui fut preparatiue:	Grace/ qui fut preparative:
Maintenant pour la purgatiue/	Maintenant pour la purgative/
La parolle luy porterez/	La parolle luy porterez/
Et par la foy la purgerez:	Et par la foy la purgerez:
Mais premier quand a legestiue/	Mais premier quand a l'egestive/
Ha elle chambre assez aysiue?	Ha elle chambre assez aysive?
Or dittes moy?	Or dittes moy?
Inspiration.	Inspiration.
Nenny pour uray.	Nenny pour vray.
Le medecin.	Le medecin.
A ce poinct la/ ie pouruerray	A ce poinct la/ je pourverray
Pour iecter du uenin l ordure:	Pour jecter du venin l'ordure:
Affin den faire entiere cure/	Affin d'en faire entiere cure/
Et pour la guarir a ma guise/	Et pour la guarir a ma guise/
Mener la fault en saincte eglise/	Mener la fault en saincte eglise/
Hors laquelle/ nul na salut:	Hors laquelle/ nul n'a salut:
Cest lespouse/ qui tant ualut	C'est l'espouse/ qui tant valut
Que le filz de dieu lespousa:	Que le filz de dieu l'espousa:
Et laquelle pour espouse a/	Et laquelle pour espouse a/
Elle se doibt regir par foy:	Elle se doibt regir par foy:
Et par leuangile ⁊ la loy	Et par l'evangile et la loy
De Iesꝰ Christ/ non par lhumaine	De Jesus Christ/ non par l'humaine
Tradition/ en quoy lung meine	Tradition/ en quoy l'ung meine
Dung coste/ ⁊ lautre de lautre/	D'ung coste/ et l'autre de l'autre/
Ne laisse poĩt Christ/ poͬ ung autre	Ne laisse point Christ/ pour ung autre
Sa parolle/ pour tout certain	Sa parolle/ pour tout certain
Est lesprit de uie/ ⁊ le pain	Est l'esprit de vie/ et le pain
Pour nourrir la Chrestiente:	Pour nourrir la Chrestiente:
Et nul tant soit il hault monte	Et nul tant soit il hault monte
Ny doibt messer de qui pro quo	N'y doibt messer de qui pro quo
Dhumain scauoir.	D'humain scavoir.
Bõ oeuure.	Bon oeuvre.
Ego credo:	Ego credo:
Mais ordonnez cy en commun	Mais ordonnez cy en commun
La medecine a ung chascun	La medecine a ung chascun
Selon sa propre infirmite/	Selon sa propre infirmite/
Don estat ⁊ sa qualite/	Don estat et sa qualite/
Et baillez pour tout nostre affaire	Et baillez pour tout nostre affaire
De largent pour lapoticaire/	De l'argent pour l'apoticaire/
Car chascun uit de son mestier.	Car chascun vit de son mestier.
Le medecin.	Le medecin.
Ua/ tu nen as point de mestier	Va/ tu n'en as point de mestier
Il te sera baille pour neant.	Il te sera baille pour neant.
Bon oeuure.	Bon oeuvre.
Sire/ escriuez tout maintenant	Sire/ escrivez tout maintenant
La recepte pour sa sante.	La recepte pour sa sante.
Le medecin.	Le medecin.
Or notez ce bon recipe/	Or notez ce bon recipe/
Ie lescriray icy en forme:	Je l'escriray icy en forme:
Il fault auoir la langue dhõme/	Il fault avoir la langue d'homme/
Langue de lyon/ ⁊ de boeuf	Langue de lyon/ et de boeuf
Et langue daigle, doulx ⁊ souef:	Et langue d'aigle, doulx et souef:
Puis tout passer par ung passot.	Puis tout passer par ung passot.
Bon oeuure.	Bon oeuvre.
Ce beau recipe nest pas sot:	Ce beau recipe n'est pas sot:
Mais dittes nous ce quil denotte.	Mais dittes nous ce qu'il denotte.
Le medecin.	Le medecin.
Langue dhomme sainct Matthieu notte:	Langue d'homme sainct Matthieu notte:
Laugue de lyon cest sainct Marc/	Laugue de lyon c'est sainct Marc/
Langue de boeuf auec le marc/	Langue de boeuf avec le marc/
Pour sainct Luc/ uaisseau de dieu miste.	Pour sainct Luc/ vaisseau de dieu miste.
Laigle pour Iehan leuangeliste:	L'aigle pour Jehan l'evangeliste:
Ces langues uous destremperez/	Ces langues vous destremperez/
En bon uin blanc/ que baillerez	En bon vin blanc/ que baillerez
A boire a la Chrestiente.	A boire a la Chrestiente.
Bon oeuure.	Bon oeuvre.
Du uin le significate/	Du vin le significate/
Dictes monsieur le Medecin?	Dictes monsieur le Medecin?
Le medecin.	Le medecin.
Il signifie amour diuin/	Il signifie amour divin/
Lamour quon doibt auoir a dieu/	L'amour qu'on doibt avoir a dieu/
Grace ⁊ pardon naurõt point lieu/	Grace et pardon n'auront point lieu/
Au corps de la Chrestiente:	Au corps de la Chrestiente:
Si les membres en charite/	Si les membres en charite/
Ne sont par doulx accordz unis.	Ne sont par doulx accordz unis.
Bon oeuure.	Bon oeuvre.
Seigneur/ ie feray tous uoz ditz/	Seigneur/ je feray tous voz ditz/
Et men iray uers Bon scauoir,	Et m'en iray vers Bon scavoir,
Mais il fault tout premier scauoir	Mais il fault tout premier scavoir
En quel lieu demeure en la uille.	En quel lieu demeure en la ville.
Le medecin.	Le medecin.
En la rue de saincte Bible:	En la rue de saincte Bible:
Cest a lenseigne de la croix.	C'est a l'enseigne de la croix.
Bon oeuure.	Bon oeuvre.
Ie le uoy la comme ie crois,	Je le voy la comme je crois,
Cest luy que ioy ainsi chantant.	Ce'st luy que j'oy ainsi chantant.
Bõ scauoir lappoticaire.	Bon scavoir l'appoticaire.
Tãt q̃ uiuray/ en eage florissant/	Tant que vivray/ en eage florissant/
Ie seruiray le seigneur tout puissant/	Je serviray le seigneur tout puissant/
En faisant ditz ⁊ chansons par accordz:	En faisant ditz et chansons par accordz:
Le uieil serpent ma tenu languissant/	Le vieil serpent m'a tenu languissant/
Mais Iesus christ/ ma faict resiouyssant/	Mais Jesus christ/ m'a faict resjouyssant/
En exposant pour moy son sang ⁊ corps.	En exposant pour moy son sang et corps.
Son alliance: Cest ma fiance.	Son alliance: C'est ma fiance.
Il est tout mien/ Ie suis tout sien/	Il est tout mien/ Je suis tout sien/
Fy de tristesse: Diue liesse/	Fy de tristesse: Dive liesse/
Puis quen mõ dieu/ a tãt de biẽ.	Puis qu'en mon dieu/ a tant de bien.
Bon oeuure.	Bon oeuvre.
Sauue soyez par le moyen	Sauve soyez par le moyen
De Iesus christ/ ⁊ de sa grace.	De Jesus christ/ et de sa grace.
Bon scauoir.	Bon scavoir.
Et puis que fault il que ie face/	Et puis que fault il que je face/
Ie suis prest y ne fault que dire.	Je suis prest y ne fault que dire.
Bon oeuure.	Bon oeuvre.
Par le commandement du mire/	Par le commandement du mire/
Il fault faire ce recipe.	Il fault faire ce recipe.
Bon scauoir.	Bon scavoir.
Il me semble estre anticipe:	Il me semble estre anticipe:
Cest ung signe que le malade	C'est ung signe que le malade
Est moult grefue dune salade/	Est moult grefve d'une salade/
Quil ha mange. Le medecin?	Qu'il ha mange. Le medecin?
Bon oeuure.	Bon oeuvre.
Le medecin est tout diuin:	Le medecin est tout divin:
Cest Iesus Christ de nazareth.	C'est Jesus Christ de nazareth.
Bon scauoir.	Bon scavoir.
Il fault faire donc ung iullep:	Il fault faire donc ung jullep:
Comme il appert par lordonnãce.	Comme il appert par l'ordonnance.
Bon oeuure.	Bon oeuvre.
Auant/ Bon scauoir quon sauance	Avant/ Bon scavoir qu'on s'avance
Durant quauons tẽps oportun.	Durant qu'avons temps oportun.
Nota quil fault une estamine/ ⁊ feindre de	Nota qu'il fault une estamine/ et feindre de
passer q̃lq̃ liqueur/ ⁊ la mettre en une fiolle.	passer quelque liqueur/ et la mettre en une fiolle.
Bon scauoir.	Bon scavoir.
Il conuient le tout en cõmun	Il convient le tout en commun
Passer parmy une estamine:	Passer parmy une estamine:
Affin que bien on examine	Affin que bien on examine
La parolle de dieu bien clere:	La parolle de dieu bien clere:
Iay pour fournir a ce mistere	J'ay pour fournir a ce mistere
Lestamine de bon conseil/	L'estamine de bon conseil/
Or passons.	Or passons.
Bon oeuure.	Bon oeuvre.
Dieu quel appareil?	Dieu quel appareil?
La parolle se clarifie.	La parolle se clarifie.
Bon scauoir.	Bon scavoir.
Ce faict mon ie uous certifie:	Ce faict mon je vous certifie:
Mais quoy/ passons la plusieurs foys:	Mais quoy/ passons la plusieurs foys:
Cest une chose de grand poix/	C'est une chose de grand poix/
Et de grand pris trop plus que digne:	Et de grand pris trop plus que digne:
Mettez la main a lestamine	Mettez la main a l'estamine
De bon conseil/ ⁊ tenez fort.	De bon conseil/ et tenez fort.
Bon oeuure.	Bon oeuvre.
A la passer ie faiz effort/	A la passer je faiz effort/
Passons: passons/ passe/ rapasse.	Passons: passons/ passe/ rapasse.
Bon scauoir.	Bon scavoir.
Passons/ passons.	Passons/ passons.
Bon oeuure.	Bon oeuvre.
Passe rapasse/	Passe rapasse/
La parolle soit bien passee.	La parolle soit bien passee.
Bon scauoir.	Bon scavoir.
Chrestiente fut trespassee:	Chrestiente fut trespassee:
Sans auoir ceste medecine.	Sans avoir ceste medecine.
Bon oeuure.	Bon oeuvre.
La parolle de dieu insigne/	La parolle de dieu insigne/
Restituera toute sante/	Restituera toute sante/
A ce coup a Chrestiente/	A ce coup a Chrestiente/
Par le moyen de Iesus Christ.	Par le moyen de Jesus Christ.
Bon scauoir.	Bon scavoir.
Despechez uous/ cest assez dit	Despechez vous/ c'est assez dit
Allons luy donc bien tost porter/	Allons luy donc bien tost porter/
Si uous le uoulez emporter/	Si vous le voulez emporter/
La uoila dedans la fiole.	La voila dedans la fiole.
Bon oeuure.	Bon oeuvre.
Ce recipe de la parolle/	Ce recipe de la parolle/
Que Chrestiente doibt auoir:	Que Chrestiente doibt avoir:
Luy fera sa sante rauoir/	Luy fera sa sante ravoir/
Et la guarira de ses maulx.	Et la guarira de ses maulx.
Peche.	Peche.
Haro/ uoicy de grandz assaulx/	Haro/ voicy de grandz assaulx/
Iay tout perdu/ en champ ⁊ uille	J'ay tout perdu/ en champ et ville
Son ua represcher l euangile:	S'on va represcher l'evangile:
Qui est la parolle de dieu/	Qui est la parolle de dieu/
Prĩse es saĩctz: luc/ marc/ iehã/ matthieu.	Prinse es sainctz: luc/ marc/ jehan/ matthieu.
Si Chrestiente la recoit	Si Chrestiente la recoit
Sur toute chose il me meschoit:	Sur toute chose il me m'eschoit:
Mais ie ne cesseray iamais/	Mais je ne cesseray jamais/
De lempescher par les mauuais:	De l'empescher par les mauvais:
Et den faire turbation.	Et d'en faire turbation.
Bon oeuure.	Bon oeuvre.
Voicy la propre mansion/	Voicy la propre mansion/
Ou Chrestiente gist au lict:	Ou Chrestiente gist au lict:
Mais ce nest rien qui n accomplist.	Mais ce n'est rien qui n'accomplist.
Chrestiente ma doulce amye:	Chrestiente ma doulce amye:
Or receuez en chere lye	Or recevez en chere lye
La parolle de Iesus Christ.	La parolle de Jesus Christ.
Pour resueiller uostre esperit/	Pour resveiller vostre esperit/
En medecine salutaire.	En medecine salutaire.
Chrestiente.	Chrestiente.
Helas/ ⁊ ie le doibz bien faire:	Helas/ et je le doibz bien faire:
Ie ne me puis trop trauailler/	Je ne me puis trop travailler/
Pour ce me uueil humilier	Pour ce me vueil humilier
A receuoir la medecine.	A recevoir la medecine.
Le docteur.	Le docteur.
Cest la parolle ⁊ la doctrine/	C'est la parolle et la doctrine/
Pour uous guarir ma bõne soeur:	Pour vous guarir ma bonne soeur:
Receuez la en foy de coeur/	Recevez la en foy de coeur/
Et rendez grace au roy Iesus.	Et rendez grace au roy Jesus.
Chrestiente.	Chrestiente.
Graces uous rendz roy de la sus/	Graces vous rendz roy de la sus/
Car uous mauez uoulu repaistre/	Car vous m'avez voulu repaistre/
Des biens qui de uous sont yssus:	Des biens qui de vous sont yssus:
Graces uous rendz roy de la sus.	Graces vous rendz roy de la sus.
Par mon peche cõfuse fuz:	Par mon peche confuse fuz:
Ie ne men puis seulle demettre/	Je ne m'en puis seulle demettre/
Graces uous rendz roy de la sus:	Graces vous rendz roy de la sus:
Car uous mauez uoulu repaistre/	Car vous m'avez voulu repaistre/
Des biens qui de uous sont yssus.	Des biens qui de vous sont yssus.
Docteur/ gardez biẽ la fiolle.	Docteur/ gardez bien la fiolle.
La foy.	La foy.
Bienheureux est/ qui garde la parolle	Bienheureux est/ qui garde la parolle
De Iesus Christ/ de faict ⁊ non par rolle.	De Jesus Christ/ de faict et non parrolle.
Chrestiente tu doibs psalmodier	Chrestiente tu doibs psalmodier
Par cest escrit/ qui n est faict dhuy ne dhyer:	Par cest escrit/ qui n'est faict d'huy ne d'hyer:
Pour ton salut souuent cela recolle.	Pour ton salut souvent cela recolle.
Esperance.	Esperance.
Ce sainct scauoir auras en ton escolle/	Ce sainct scavoir auras en ton escolle/
Il adoulcit lhomme marry en colle:	Il adoulcit l'homme marry en colle:
Et qui le ueult souuent estudier/	Et qui le veult souvent estudier/
Bienheureux est qui garde la parolle.	Bienheureux est qui garde la parolle.
Charite.	Charite.
Comparaison/ a luy ne sequipolle:	Comparaison/ a luy ne s'equipolle:
Car ce scauoir/ destruict erreur friuolle:	Car ce scavoir/ destruict erreur frivolle:
Contre heresie/ il peult remedier/	Contre heresie/ il peult remedier/
Hypocrisie/ aussi repudier.	Hypocrisie/ aussi repudier.
A celle fut dit/ qui sa uoix extolle:	A celle fut dit/ qui sa voix extolle:
Bienheureux est/ qui garde la parolle.	Bienheureux est/ qui garde la parolle.
Il fault chasser peche dehors.	Il fault chasser peche dehors.
Bon oeuure.	Bon oeuvre.
A ce faire faisons effors/	A ce faire faisons effors/
Par les ieusnes ⁊ oraisons:	Par les jeusnes et oraisons:
Que nous faisons toutes saisons/	Que nous faisons toutes saisons/
Sans discerner places ne heures:	Sans discerner places ne heures:
Ny conuentz/ n aucunes demeures:	Ny conventz/ n'aucunes demeures:
Nulles ordres/ nulles rasures/	Nulles ordres/ nulles rasures/
Nulz nombres/ ⁊ nulles mesures/	Nulz nombres/ et nulles mesures/
Nulz iours solennelz/ nulles festes/	Nulz jours solennelz/ nulles festes/
Ne ceremonies/ ne gestes/	Ne ceremonies/ ne gestes/
De corps/ de piedz/ de teste ou dyeulx:	De corps/ de piedz/ de teste ou d'yeulx:
Sortez peche hors de noz lieux.	Sortez peche hors de noz lieux.
Houlier/ marauld/ coquin/ infame.	Houlier/ marauld/ coquin/ infame.
Peche.	Peche.
Ce seroit a moy grand diffame:	Ce seroit a moy grand diffame:
Pour nul oeuure ne sortiray.	Pour nul oeuvre ne sortiray.
Bon oeuure.	Bon oeuvre.
Par foy uuyder ie te feray:	Par foy vuyder je te feray:
Uillain peche/ au grat/ au grat.	Villain peche/ au grat/ au grat.
La foy.	La foy.
Sortez dehors meschant ingrat:	Sortez dehors meschant ingrat:
Moy foy en Christ le uoꝰ cõmande.	Moy foy en Christ le vous commande.
Hypocrisie.	Hypocrisie.
Confession ie uous demande/	Confession je vous demande/
Car ie men uoy rendre lesprit.	Car je m'en voy rendre l'esprit.
Esperance.	Esperance.
Confessez uous a Iesus Christ:	Confessez vous a Jesus Christ:
Sans attendre salut de lhomme.	Sans attendre salut de l'homme.
Hypocrisie.	Hypocrisie.
Ie men uoy au pape de Rõme:	Je m'en voy au pape de Romme:
Allons peche/ cest nostre cas.	Allons peche/ c'est nostre cas.
Charite.	Charite.
A mauuais ratz/ il fault maulx chatz:	A mauvais ratz/ il fault maulx chatz:
Or uuydez dehors coquinaille.	Or vuydez dehors coquinaille.
Hypocrisie.	Hypocrisie.
Il fault donc/ quen quelque coing aille:	Il fault donc/ qu'en quelque coing aille:
Mauldicte foy/ cest tout par uous.	Mauldicte foy/ c'est tout par vous.
La foy.	La foy.
Ie uous romperay tout de coups:	Je vous romperay tout de coups:
Uuydez dicy dehors bien tost.	Vuydez d'icy dehors bien tost.
Hypocrisie.	Hypocrisie.
Ie m en uoy a quelque cagot/	Je m'en voy a quelque cagot/
Qui blasmera les Chrestiens:	Qui blasmera les Chrestiens:
Qui disent que deulx ne sont riẽs/	Qui disent que d'eulx ne sont riens/
Attribuantz a Christ leur faict:	Attribuantz a Christ leur faict:
Mais iauray tout biẽ tost deffaict/	Mais j'auray tout bien tost deffaict/
Par mon cagot qui preschera/	Par mon cagot qui preschera/
Que bon oeuure les sauuera:	Que bon oeuvre les sauvera:
En meritant ung hault degre/	En meritant ung hault degre/
Quand ilz feront tout a leur gre/	Quand ilz feront tout a leur gre/
Par supererogation:	Par supererogation:
Dauoir iure religion/	D'avoir jure religion/
Dauoir uescu en continence/	D'avoir vescu en continence/
Ou gaigne bien grãde indulgẽce/	Ou gaigne bien grande indulgence/
Pour aucune bonne oeuure faicte/	Pour aucune bonne oeuvre faicte/
Uiuantz en familiere secte:	Vivantz en familiere secte:
Au nom dung sainct denominee/	Au nom d'ung sainct denominee/
Dont Chrestiente est mangee:	Dont Chrestiente est mangee:
Mais en la fin il sera mien/	Mais en la fin il sera mien/
Car Iesus christ nest son moyen:	Car Jesus christ n'est son moyen:
Ne son mediateur pour uray.	Ne son mediateur pour vray.
Bon oeuure.	Bon oeuvre.
Hors du pays uous iecteray	Hors du pays vous jecteray
Peche damne/ ⁊ interdit.	Peche damne/ et interdit.
Peche.	Peche.
De dieu soit Bon oeuure maudict/	De dieu soit Bon oeuvre maudict/
Ie men reuoys aux ors paludz/	Je m'en revoys aux ors paludz/
Auecques Sardanapalus/	Avecques Sardanapalus/
Plonger dedans mes chaulderõs/	Plonger dedans mes chaulderons/
Puis que prescheurs prescher orrõs	Puis que prescheurs prescher orrons
Leuangile des chrestiens:	L'evangile des chrestiens:
Mauldictz soient ces bibliens/	Mauldictz soient ces bibliens/
Qui uont Leuangile prescher:	Qui vont L'evangile prescher:
Mais il leur sera uendu cher/	Mais il leur sera vendu cher/
Car ie les feray tous rostir/	Car je les feray tous rostir/
Comme sainct Laurens le martyr:	Comme sainct Laurens le martyr:
Iay faulx semblãt/ ⁊ papelardise/	J'ay faulx semblant/ et papelardise/
Simonie/ ⁊ hypocrisie/	Simonie/ et hypocrisie/
Qui prescheront leur Aristote	Qui prescheront leur Aristote
Contre cest euangile sotte/	Contre cest evangile sotte/
Qui me faict ꝑdre mes practiques:	Qui me faict perdre mes practiques:
Bibliens ne sont que heretiques/	Bibliens ne sont que heretiques/
Contredisans aux loix humaines:	Contredisans aux loix humaines:
Mais q̃lque iour de ces sepmaines/	Mais quelque jour de ces sepmaines/
Par moy en seront guerdonnez/	Par moy en seront guerdonnez/
Et des docteurs au feu donnez/	Et des docteurs au feu donnez/
En sa fin de leurs iours urayemẽt.	En sa fin de leurs jours vrayement.
Le docteur.	Le docteur.
Uiuez maintenant sainctement/	Vivez maintenant sainctement/
Gardez uous bien a laduenir	Gardez vous bien a l'advenir
De plus a peche consentir:	De plus a peche consentir:
Ne pechez plus/ uueillez bien faire	Ne pechez plus/ vueillez bien faire
Et querez a ung seul dieu plaire	Et querez a ung seul dieu plaire
Par dessus tout/ uoyla le poinct.	Par dessus tout/ voyla le poinct.
Chrestiente.	Chrestiente.
Iay en mon coeur ung uers qui poinct	J'ay en mon coeur ung vers qui poinct
Lequel me mort/ picque ⁊ oppresse.	Lequel me mort/ picque et oppresse.
Le docteur.	Le docteur.
Affin que cela ne uous blesse/	Affin que cela ne vous blesse/
Soustenez uous dessus la foy/	Soustenez vous dessus la foy/
Esperance que cy ie uoy/	Esperance que cy je voy/
Et charite uous ayderont:	Et charite vous ayderont:
Ces uertus auec uous iront	Ces vertus avec vous iront
Et osteront ce dur remors.	Et osteront ce dur remors.
Christ a purge uoz pechez ordz	Christ a purge voz pechez ordz
En son pur sang croyez cela/	En son pur sang croyez cela/
Laissez donc passer ce mors la/	Laissez donc passer ce mors la/
Et soyez du tout asseuree/	Et soyez du tout asseuree/
Que uostre offense est pardonnee	Que vostre offense est pardonnee
Sans iamais le uous imputer/	Sans jamais le vous imputer/
Bon oeuure ne uous fault laisser/	Bon oeuvre ne vous fault laisser/
Mais par la foy faire bon fruict/	Mais par la foy faire bon fruict/
Car tout arbre sera destruict:	Car tout arbre sera destruict:
Lequel bon fruict ne produyra	Lequel bon fruict ne produyra
L arbre a bon fruict sauue sera:	L'arbre a bon fruict sauve sera:
S. Matthieu le dit en son texte.	Saint Matthieu le dit en son texte.
Chrestiente.	Chrestiente.
Puis que iay la foy ie proteste/	Puis que j'ay la foy je proteste/
De la garder/ ⁊ Esperance/	De la garder/ et Esperance/
Et si ueulx auoir alliance	Et si veulx avoir alliance
A Charite toute ma uie.	A Charite toute ma vie.
Les .iii. uertus ensemble.	Les .iii. vertus ensemble.
Et nous a uous aussi mamye/	Et nous a vous aussi ma mye/
Remerciez dieu de bon coeur.	Remerciez dieu de bon coeur.
Chrestiente.	Chrestiente.
Grace uous rendz mon redẽpteur/	Grace vous rendz mon redempteur/
De tous les biẽs que mauez faict/	De tous les biens que m'avez faict/
Uostre parolle ma reffaict.	Vostre parolle m'a reffaict.
Et a chasse Hypocrisie.	Et a chasse Hypocrisie.
Et de Peche la punaisie/	Et de Peche la punaisie/
Bon oeuure ayez tout maintenãt/	Bon oeuvre ayez tout maintenant/
Aux paoures gens la main tenant	Aux paovres gens la main tenant
Et leur faictes du bien huymais	Et leur faictes du bien huymais
Ie ne ueulx plus donner iamais	Je ne veulx plus donner jamais
Rien/ a ces quattre mendians	Rien/ a ces quattre mendians
Certes depuis quattre cens ans	Certes depuis quattre cens ans
Ilz ont introduict Heresie/	Ilz ont introduict Heresie/
Soubz la couleur Dhypocrisie	Soubz la couleur D'hypocrisie
En me uedãt leurs faulx merites/	En me vendant leurs faulx merites/
Ainsi ont faict ces folz hermites/	Ainsi ont faict ces folz hermites/
Et ces p̃bstres qui par leur messe/	Et ces prebstres qui par leur messe/
Mont faict de paradis promesse:	M'ont faict de paradis promesse:
Et toutesfoys il est notoire	Et toutesfoys il est notoire
Quilz ne font rien/ q̃ d autãt boire	Qu'ilz ne font rien/ que d'autant boire
Et gourmander: ⁊ si nous preschẽt/	Et gourmander: et si nous preschent/
Que quand ilz labourẽt qͥlz pecchẽt	Que quand ilz labourent qu'ilz pecchent
Car leur pape a tous le deffend.	Car leur pape a tous le deffend.
Laueugle.	L'aveugle.
De famine le coeur me fend/	De famine le coeur me fend/
Iay tout uuyde ma salouerne.	J'ay tout vuyde ma salouerne.
Bon oeuure.	Bon oeuvre.
Or n allez plus en la tauerne/	Or n'allez plus en la taverne/
Uoyla bien dequoy uous repaistre.	Voyla bien de quoy vous repaistre.
Laueugle.	L'aveugle.
Graces a dieu.	Graces a dieu.
Le uarlet.	Le varlet.
Allons mon maistre	Allons mon maistre
Iay de larthis/ ⁊ de la crye/	J'ay de l'arthis/ et de la crye/
On ne faict rien qui hault ne crie	On ne faict rien qui hault ne crie
A telles gentz.	A telles gentz.
Laueugle.	L'aveugle.
Tays toy Guillaume/	Tays toy Guillaume/
Et si me donne du duresme	Et si me donne du dur esme
Des auergaulx ⁊ du piuot.	Des avergaulx et du pivot.
Le uarlet.	Le varlet.
Ien ay du blanc ⁊ du clairot/	J'en ay du blanc et du clairot/
Duquel uin uoulez uous.	Duquel vin voulez vous.
Laueugle.	L'aveugle.
Du doulx/	Du doulx/
Et du plus fort qui pourra estre/	Et du plus fort qui pourra estre/
Car pour le uous dire a la lettre/	Car pour le vous dire a la lettre/
Ie nay cure de ces uins moulx/	Je n'ay cure de ces vins moulx/
Le blanc est bon contre la toux	Le blanc est bon contre la toux
Et le clairet tresexcellent/	Et le clairet tres excellent/
Cest ung uin fort ⁊ uiolent	C'est ung vin fort et violent
Si doulx quil se laisse aualler/	Si doulx qu'il se laisse avaller/
Le blanc est pour faire parler/	Le blanc est pour faire parler/
Grec ⁊ hebrieu tout a la foys.	Grec et hebrieu tout a la foys.
Le uarlet.	Le varlet.
Nous auons failly toutesfoys/	Nous avons failly toutesfoys/
De laisser benedicite.	De laisser benedicite.
Laueugle.	L'aveugle.
Desprit lay dit en uerite/	D'esprit l'ay dit en verite/
Deuant mestre assis a la table.	Devant mestre assis a la table.
Le uarlet.	Le varlet.
Desprit en coeur? maistre notable/	D'esprit en coeur? maistre notable/
Cela sent ung peu son luther.	Cela sent ung peu son luther.
Laueugle.	L'aveugle.
Contre tes ditz ie ueulx lucter/	Contre tes ditz je veulx lucter/
Car on doit plus chanter desprit/	Car on doit plus chanter d'esprit/
En uerite S. Paul lescrit	En verite Saint Paul l'escrit
Que lon ne faict a pleine uoix.	Que l'on ne faict a pleine voix.
Le uarlet.	Le varlet.
Souuent ouy prescher lauoys:	Souvent ouy prescher l'avoys:
Mais deuant dire prou uous face/	Mais devant dire prou vous face/
Chantõs nous deux a Iesus grace.	Chantons nous deux a Jesus grace.
Sur le chant: Languir my fais.	Sur le chant: Languir m'y fais.
Graces a dieu soit en ceste iournee	Graces a dieu soit en ceste journee
Qui nous repaist/ comme ses enfans chers	Qui nous repaist/ comme ses enfans chers
Sans desseruir/ de pain/ de uin/ de chairs/	Sans desservir/ de pain/ de vin/ de chairs/
Et si auons sa bonte offensee.	Et si avons sa bonte offensee.
Sa parolle est uiande sauoree/	Sa parolle est viande savoree/
Pour nous nourrir en ces diuers sentiers/	Pour nous nourrir en ces divers sentiers/
Mais que soyons en saincte Foy entiers	Mais que soyons en saincte Foy entiers
Cest uiande qui est du ciel donnee.	C'est viande qui est du ciel donnee.
Par Iesus christ elle est preordonnee/	Par Jesus christ elle est preordonnee/
Aux urays croyans/ les siens coheritiers.	Aux vrays croyans/ les siens coheritiers.
Or chantons tous/ en harpes ⁊ psaultiers	Or chantons tous/ en harpes et psaultiers
Graces a dieu: par uoix bien accordee.	Graces a dieu: par voix bien accordee.
Chrestiente. Pausa.	Chrestiente. Pausa.
Pour euiter peche dingratitude/	Pour eviter peche d'ingratitude/
Qui faict retraict ⁊ reuocation	Qui faict retraict et revocation
De tous biensfaictz: mettons cure ⁊ estude	De tous biensfaictz: mettons cure et estude
A rendre grace/ en grand mansuetude	A rendre grace/ en grand mansuetude
Au medecin de ma sanation.	Au medecin de ma sanation.
Le docteur.	Le docteur.
Il a purge toute corruption	Il a purge toute corruption
De uil peche/ dont estiez infectee:	De vil peche/ dont estiez infectee:
Puis qua cela uous estes affectee/	Puis qu'a cela vous estes affectee/
Auec uous irons tres uoulentiers:	Avecvuous irons tres voulentiers:
Foy/ ⁊ Espoir/ uous tiendront cõpagnie/	Foy/ et Espoir/ vous tiendront compagnie/
Et Charite accomplira le tiers:	Et Charite accomplira le tiers:
Bon oeuure ira apres par ces sentiers/	Bon oeuvre ira apres par ces sentiers/
Malheureux est qui ung tel cõpaing nye/	Malheureux est qui ung tel compaing nye/
Or saluez le Medecin mamye:	Or saluez le Medecin ma mye:
Enuers tous est misericordieux/	Envers tous est misericordieux/
Approchez uous hardiment de ses lieux.	Approchez vous hardiment de ses lieux.
Chrestiente. Pausa.	Chrestiente. Pausa.
Uray medecin des ames/ ⁊ des corps/	Vray medecin des ames/ et des corps/
Graces te rendz de tous tes dõs parfaictz	Graces te rendz de tous tes dons parfaictz
En te priant que tu ne soys recordz	En te priant que tu ne soys recordz
De mes pechez/ salles/ uilles/ ⁊ ordz/	De mes pechez/ salles/ villes/ et ordz/
Moy ⁊ les miẽs/ par eulx sõmes deffaictz/	Moy et les miens/ par eulx sommes deffaictz/
Perdus/ infectz/ si tu ne nous refaictz/	Perdus/ infectz/ si tu ne nous refaictz/
Uueille nous en (medecin) despecher.	Vueille nous en (medecin) despecher.
Le medecin.	Le medecin.
Mamye, allez gardez uous de pecher.	Ma mye, allez gardez vous de pecher.
Auec uous ayez ces sainctes dames/	Avec vous ayez ces sainctes dames/
La Foy/ Espoir/ ⁊ ferme Charite/	La Foy/ Espoir/ et ferme Charite/
Iustice/ ⁊ paix/ seront salut aux ames.	Justice/ et paix/ seront salut aux ames.
Noubliez poĩt de pugnir les blasphemes.	N'oubliez point de pugnir les blasphemes.
Gouuernez uous tousiours par uerite.	Gouvernez vous tousjours par verite.
Recours ayez a la diuinite.	Recours ayez a la divinite.
Et en nul autre: or scauoir ie uous fay	Et en nul autre: or scavoir je vous fay
Sainsi faictes/ uous naurez morte foy.	S'ainsi faictes/ vous n'aurez morte foy.
Le docteur.	Le docteur.
Prenez en gre pardonnant a ieunesse/	Prenez en gre pardonnant a jeunesse/
Ieu nest ce pas/ si aucun on y blesse:	J'eu n'est ce pas/ si aucun on y blesse:
Blesse qui ueult/ ie ne uueil nul blesser.	Blesse qui veult/ je ne vueil nul blesser.
Ce ieu moral est pour nous adresser	Ce jeu moral est pour nous adresser
A Iesus christ/ qui les errantz radresse.	A Jesus christ/ qui les errantz radresse.
Uous auez ueu comment peche nous presse	Vous avez veu comment peche nous presse
Par sa poison/ ⁊ rend lame ladresse,	Par sa poison/ et rend l'ame ladresse,
Mes bõs seigneͬs/ cest pour uoꝰ enseigner.	Mes bons seigneurs/ c'est pour vous enseigner.
Prenez en gre.	Prenez en gre.
Chrestiente de follier ne cesse/	Chrestiente de follier ne cesse/
Et de resuer ainsi que une diablesse:	Et de resver ainsi que une diablesse:
Mais Iesus Christ la uient medeciner	Mais Jesus Christ la vient medeciner
Par sa parolle/ ⁊ bien endoctriner	Par sa parolle/ et bien endoctriner
La remectant en bon sens ⁊ liesse.	La remectant en bon sens et liesse.
Prenez en gre.	Prenez en gre.
¶ Nouuellement Imprime a Paris/	¶ Nouvellement Imprime a Paris/
par Pierre de uignolle/	par Pierre de vignolle/
demourant en la rue	demourant en la rue
de la Sor¬	de la Sor¬
bonne.	bonne.
1533.	1533.
