¶ La premiere partie de l'union
de plusieurs passaiges de l'escripture saincte.
Livre tres utile a tous amateurs de paix:
Extraict des autenticques docteurs
de l'eglise chrestienne/ par ve¬
nerable docteur Herman
Bodium: nouvelle¬
ment reveu et
corrige.
¶ Les noms des docteurs: desquelz
ce present livre est extraict.
¶ Athanaise.
¶ Augustin.
¶ Eusebe.
¶ Hierosme.
¶ Chrysostome.
¶ Hylaire.
¶ Cyrille.
¶ Lactance.
¶ Origene.
¶ Fulgence.
¶ Theophylacte.
¶ Prosper.
¶ Histoire tripartie.
¶ Beda.
¶ Clement.
¶ Bernard.
¶ Gregoire.
¶ Gratian au Decret.
¶ Ambroise.
¶ Glose ordinaire.
¶ Tu trouveras les matieres contenues
en la premiere partie de ce livre/ en
la paige suyvante.
¶ Les matieres conte¬
nues en la premiere partie/
du present livre.
¶ De la transgression de Adam: et du
peche originel/ Chapitre.i.
¶ Tous hommes sont prevaricateurs
par Adam/ Chapitre.ii.
¶ Comment nous sommes delivrez
de peche: et du baptesme des petis
enfans/ Chapitre.iii.
¶ De predestination/ vocation/ justifi¬
cation/ et glorification/ Chapitre.iiii.
¶ De la double loy/ ascavoir natu¬
relle et positive: et du peche/ Chapitre.v.
¶ De la loy positive/ qui est double: a¬
scavoir divine et humaine/ Chapitre.vi.
¶ Des oeuvres de la loy/ Chapitre.vii.
¶ De la loy judiciale: et du glaive
seculier/ Chapitre.viii.
¶ De grace: et de merite/ Chapitre.ix.
¶ De la foy: et des oeuvres/ Chapitre.x.
¶ Des mandemens: et commandemens
des hommes/ Chapitre.xi.
¶ De la transgression de
Adam: et du peche originel. Geñ.3.
Chapitre premier.
¶ Rom̃.5.B.
A¬
Insi come par ung homme/
peche est entre en ce mon¬
de/ et la mort par le pe¬
che/ ainsi pareillement
est la mort entree en tous les hommes:
en ce en quoy tous ont peche.
1.Cor.15.C. ¶ Car certainement la
mort est par ung homme: et par ung homme/
est la resurrection des mortz. Et ainsi
que tous meurent par Adam: ainsi pareille¬
ment seront tous vivifiez par Christ.
¶ Augustin/ en son livre contra Fortu¬
natum/ en la seconde disputation.
¶ Je dis que le franc arbitre de la volunte/ a este
en l'homme/ qui premier fut forme. Il fut faict
tellement/ que riens ne resistoit a sa volunte/ s'il
vouloit garder les commandemens de dieu. Mais
apres que de franche volunte il eut offense/ nous
qui sommes descendus de sa lignee/ en avons este
precipitez en necessite. Parquoy/ tandis que nous
portons l'imaige de l'home terrien: c'est a dire/ tandis
que nous vivons selon la chair/ qui est aussi ap¬
pellee le vieil homme/ nous avons necessairement
nostre coustume: c'est que nous ne faisons point
ce que nous voulons. Mais quand la grace de
dieu nous a inspire l'amour divine/ et qu'elle nous
a faict subjectz a sa volunte/ adonc sommes nous
en vraye liberte: et nous est dit * Vous estes ap¬
pellez en liberte: * et la grace de dieu m'a delivre
de la loy de peche/ et de mort. * La loy de peche
est * que tous ceulx qui pecheront/ mourront. Nous
sommes delivrez de ceste loy/ quant nous commen¬
ceons estre justes. * La loy de la mort/ est ce qui a
este dit a l'home * Tu es terre/ et en terre retour¬
neras. Et de ceste terre sommes naiz hommes: car
nous sommes terre/ et irons en la terre/ a cause du
peche du premier homme. Mais quand nous som¬
mes convertis a la justice/ nous sommes delivrez
a cause de la grace de dieu: laquelle nous a de¬
livre de la loy de peche/ et de la mort: tellement/
que apres la mesme chair qui nous a cause la peine
tandis que nous demourions en peche/ nous est
rendue subjecte en la resurrection: et ne nous mo-
leste plus de quelque adversite/ parquoy nous
puissions moins garder la loy de dieu et les com-
mandemens divins.
Ecclĩ.15.C. ¶ Dieu a constitue l'home
des le commencement: et l'a delaisse en la
main de son conseil. Il luy adjousta
ses commandemens et mandemens: se tu
veulx garder les commandemens/ et
a tousjours garder la foy plaisante/
ilz te garderont. Il a mis devant toy
l'eaue et le feu: estendz ta main auquel
que tu vouldras. Devant l'homme est
la vie et la mort: le bien et le mal.
¶ Augustin/ en son livre du nouveau
canticque: au huytiesme chapitre.
¶ Quelle chose peult faire le franc arbitre qui
n'est point ayde: il est demonstre en Adam. * Il est
suffisant par luy/ a mal faire: mais a bien/ non:
s'il n'est ayde de dieu. Car ce premier home a receu
le franc arbitre/ droict: et mist devant luy (comme
dist l'escripture) le feu et l'eaue: auquel que tu veulx
(dist il) estendz ta main. Il esleut le feu/ et de¬
laissa l'eaue: regarde le juste juge. Ce que l'homme
a esleu en sa liberte/ ce mesme a il receu: il a
voulu le mal/ et le mal l'a suivy. Regardez
de rechief ce juste juge qui faict misericorde.
* Car quand il veit que l'homme par son mau¬
vais usaige de l'arbitre de sa franche volunte
en toute sa lignee/ l'avoit damnee en soy comme
en la racine/ devant que nul le priast/ il est de¬
scendu du ciel: et a guery le gendre humain en
destruisant l'orgueil par son humilite: il a me¬
ne les desvoyez jusques a la voye: et a mene les
estrangiers en leurs pays. Que nature humai¬
ne doncques ne se glorifie point de soy: mais
qu'elle se glorifie en celuy qui l'a faict.
¶ Augustin/ en son livre/ de la cor¬
reption et de grace. Chapitre.x.
¶ Aussi on nous demande (autant qu'il appar¬
tient a ce don qui est de perseverer en bien jusques
a la fin) quelle chose nous sentons de ce premier
homme: lequel vrayement sans quelque vice fut
faict bon. Pour laquelle chose nous confessons
tres salutairement ce queue nous croyons justement.
* ascavoir que dieu qui est le seigneur de toutes
choses: qui a cree toutes choses fort bonnes: aussi
a congneu que maulx viendroient de biens: et
aussy a sceu/ qu'il appartenoit mieulx a sa tres
puissante bonte/ de bien faire des mauvaises
choses/ que de non permettre que les maulx
fussent faictz. Et a ainsy ordonne la vie des
anges/ et des hommes: affin que par avant il
monstrast quelle chose povoit leur franc arbi¬
tre: puis apres/ quelle chose povoit le benefice
de sa grace: et le jugement de sa justice.
¶ Du.xi.Chapitre.
¶ Le premier homme n'a pas eu ceste grace/ de
non vouloir jamais estre mauvais: * mais en
verite il eut la grace/ en laquelle s'il y eut voulu
tousjours demourer/ jamais ne eut este mau¬
vais: aussi sans laquelle grace ne povoit estre
bon/ voire aussy avec son franc arbitre. Par¬
quoy aussi Dieu ne l'a point voulu laisser
sans sa grace: combien aussi qu'il l'ait laisse en
son franc arbitre: pour ce que le franc arbitre
est suffisant au mal: mais au bien c'est peu de
chose/ s'il n'est ayde du bien tout puissant: lequel
ayde/ si cest homme ne l'eust laisse/ par son franc
arbitre/ il eut tousjours este bon: mais il le de¬
laissa/ parquoy aussi il fut delaisse. Et estoit
l'aide tel: qu'il le delaissoit quant il vouloit/ et de¬
mouroit en icelluy s'il vouloit: non pas que par
cest aide luy fust donnee la volunte de demourer.
Icelle est la premiere grace qui fut donnee au
premier Adam. Mais celle du second Adam/ fut
plus puissante. Car la premiere est la grace par
laquelle fut donne que l'homme auroit la justice s'il
vouloit. * Mais la seconde peult beaucoup
plus: car aussi elle faict que l'homme veult: et que
tellement il veult/ et ayme de si grande ardeur/
que aussi par la volunte de l'esprit/ il vainc¬
quist la volupte de la chair qui convoite au
contraire. Et par ceste grace de dieu que nous
avons en recepvant le bien/ et en le tenant per¬
severamment/ nous avons non seulement la
puissance de ce que nous voulons/ mais aussi
nous est donnee la volunte de ce que nous po¬
vons. Ce qui n'a point este au premier homme.
Il est vray que dieu luy avoit adonc donne bon¬
ne volunte: car en icelle bonne volunte l'avoit
faict droict. Si luy donna ung ayde sans lequel
ne povoit demourer en ceste bonne volunte/ voi¬
re quand il y eut voulu demourer: mais il le
laissa en son franc arbitre de vouloir demou¬
rer ou non vouloir. Il eut peu doncques demou¬
rer s'il eut voulu a cause de l'ayde qu'il luy avoit
donne par lequel il povoit demourer: et sans
lequel il ne povoit perseveramment tenir le bien
qu'il vouloit. Mais pour ce qu'il ne voulut point
demourer/ certainement ce fut sa coulpe * la
ou luy eut este merite s'il fust voulu demou¬
rer. Il avoit receu de dieu puissance s'il eut vou¬
lu: mais il n'avoit point de vouloir par lequel il
peust: car s'il l'eust eu/ il eust persevere. Il po¬
voit aussi perseverer s'il eut voulu: et ce qu'il ne
le voulut point/ cela descendit du franc arbi¬
tre: lequel alors estoit en telle liberte qu'il po¬
voit vouloir et le bien/ et le mal * Parquoy il
fault diligemment regarder/ quelle difference il
y a entre ces choses. Povoir non mourir/ et non
povoir mourir: avoir la puissance de non pe¬
cher et non avoir la puissance de pecher: avoir
puissance de non laisser le bien/ et non avoir puis¬
sance de laisser le bien. Car le premier homme
povoit non pecher: il povoit non mourir: il po¬
voit estre sans delaisser le bien. Debvons nous
pourtant dire/ qu'il ne povoit pecher luy qui avoit
tel franc arbitre? Ou ne povoit il mourir/ au¬
quel fut dit * Se tu peche/ tu mourras de mort?
Ou ne povoit il laisser le bien/ quant il advint
que en pechant il le delaissa/ et pourtant est il
mort? * Doncques la premiere liberte de la vo¬
lunte estoit de povoir non pecher: mais la der¬
niere sera beaucoup plus grande/ assavoir de
non povoir pecher. La premiere immortalite
estoit de povoir non mourir: et la derniere sera
beaucoup plus grande/ assavoir de non povoir
mourir. La premiere puissance de perseverer
estoit de povoir non delaisser le bien: mais la
derniere felicite de perseverance/ est de non po¬
voir delaisser le bien.
¶ Au .xii. Chapitre.
¶ Maintenant doncques/ puis que ceste grande
liberte est perdue par le merite du peche/ aussi
est demouree l'infirmite pour estre aydee de plus
grandz dons. En verite il a pleu a dieu ainsi:
affin principalement qu'il estaindist l'orgueil
de l'humaine presumption: affin que toute chair
ne se glorifie point en soy devant luy/ c'est a di¬
re tout homme. De quoy aussi ne se peult glo¬
rifier toute chair devant luy/ sinon de ses me¬
rites * lesquelz certainement il povoit avoir:
mais il les a perdu: et par ce qu'l les povoit avoir/
par ce mesme les perdist il/ c'est a dire par le franc
arbitre: parquoy ne reste a ceulx qui doibvent
estre sauvez/ sinon la grace du sauveur. Cer¬
tainement les mauuais ne se glorifient point/
lesquelz n'ont de quoy leur glorifier. Ne aussi
les justes: car ilz ont de dieu ce de quoy ilz se
peuvent glorifier. Et n'ont riens pour leur gloi¬
re/ sinon celuy a qui ilz disent * Tu es ma
gloire: et celuy qui extole mon chief. * Et par
cela aussi dieu n'a pas voulu que les sainctz
se soient glorifiez en leurs forces de la perseve¬
rance de bien: mais en luy seul/ qui ne leur don¬
ne point seulement l'ayde tel qu'il donna au pre¬
mier homme/ sans lequel ilz ne pourroient s'ilz
vouloient: mais aussi faict en eulx le vouloir:
car ilz ne persevereront point: si la puissance
de povoir/ et la volunte de vouloir perseverer
ne leur est donnee par de don de la grace divi¬
ne. * Car leur volunte est tellement embrasee du
sainct esprit/ que pour ce ont ilz la puissance/
qu'ilz veullent ainsi/ et ainsi: pour ce que dieu
faict en eulx le vouloir. Car si en tant grande
foiblesse de ceste vie/ en laquelle foiblesse toutes¬
fois falloit que la vertu fut parfaicte/ pour re¬
primer l'orgueil: si en ceste foiblesse leur eut este
delaisse leur volunte/ qu'ilz fussent demourez
s'ilz eussent voulu en l'ayde de dieu/ sans quoy
ne povoient perseverer/ et que dieu ne feist pas
en eulx qu'ilz eussent la volunte/ la volunte
tomberoit souvent par sa foiblesse/ entretant
et si grandes tentations qu'elle peult avoir:
et pourtant ne pourroit perseverer: car en def¬
faillant par foiblesse ne pourroient vouloir
ou ne vouldroient pas tellement par l'infir¬
mite de la volunte qu'ilz peussent. * On a donc¬
ques proveu a l'infirmite de la volunte hu¬
maine: affin qu'elle fust sans decliner/ et sans
soy separer/ conduicte par la grace divine: et
pourtant combien qu'elle fut foible/ toutesfois
ne deffauldroit pas et si ne seroit vaincue par
nulle adversite. Il a ainsi este faict/ que la vo¬
lunte de l'homme foible et imbecille/ estant enco¬
re en peu de bien persevereroit par vertu: la ou
aussi la volunte du premier homme forte et
entiere en plus grand bien/ n'a point perseve¬
re/ ayant la vertu du franc arbitre conduicte par
l'ayde de dieu: sans laquelle ne povoit perseve¬
rer aussi quant il eut voulu: toutesfois ne l'eut
pas tellement que dieu feist en luy qu'il eust vo¬
lunte. Et ainsi il laissa et permist faire/ a celuy
qui estoit tres fort/ ce qu'il vouloit: mais il s'est
garde pour les foibles: affin que quand il se
donnera a eulx que victorieusement ilz puis-
sent vouloir ce qui est bon: et que par nulle ba¬
taille ilz ne ayent volunte de le laisser. Quand
doncques Christ disoit/ * J'ay prie pour toy/ que
ta foy ne faille: on entend ce estre dit a celuy qui
est edifie sus la pierre. Et ainsi/ l'homme de dieu
n'est pas seulement celuy qui a obtenu miseri¬
corde pour estre fidele: mais aussi celuy au¬
quel ceste foy ne deffault point: * affin que ce¬
luy qui se glorifie/ prengne sa gloire au seigneur.
¶ Augustin/ en sa .cvi. epistre
ad Paulinum.
¶ Que nulz ne offensent en la pierre de offen¬
sion comme en arguant deffendant le franc ar¬
bitre et nature: ainsi que les philosophes de ce
monde/ qui l'ont faict vehementement: affin
qu'ilz fussent estimez: et aussi pour ce qu'ilz cuy¬
doient acquerir la vie bien heureuse par la ver¬
tu de leur propre volunte. Telz doncques qu'ilz
se gardent/ que par la sapience de la parolle/
ilz ne rendent la croix de Christ vaine: et que
cela ne leur soit offenser en la pierre de offen¬
sion. Car aussi nature humaine quant elle de¬
moureroit en ceste integrite en laquelle a este
faicte/ nullement ne se pourroit garder si son
createur ne l'aydoit. Comme ainsi soit doncques/
qu'elle ne puisse garder le salut qu'elle a receu
sans la grace de dieu/ comment pourroit elle
ravoir ce qu'elle a perdu sans la grace de dieu?
¶ Augu. en l'epistre .cvii. ad Vitalem.
¶ Se vrayement nous voulons defendre le franc
arbitre/ congnoissons doncques dont il est franc.
Car celuy qui contredist a la grace (par laquel¬
le nostre arbitre est faict libre: pour decliner
du mal et pour faire le bien) cestuy veult que son
arbitre soit encore serf et captif.
p̃s.48.C. ¶ Quant aussi l'homme
estoit en honneur/ il ne l'a pas enten¬
du: il a este compare aux jumentz insi¬
pientes: et a este faict semblable a eulx.
¶ Augustin sur Genese a la lettre au
huytiesme livre. Chapitre vi.
¶ Cestuy aussi qui avoit faict toutes choses
fort bonnes/ n'avoit riens institue en paradis
de mauvais: mais est notoire que la transgres¬
sion du commandement fut le mal de l'hom¬
me. * Mais il estoit necessite que a l'homme qui
estoit mis soubz le seigneur dieu/ fut aulcune
chose deffendue: affin que ceste obedience fut
la vertu de acquerir l'amour de son seigneur:
laquelle obedience puis veritablement appel¬
ler la totalle vertu de toute creature raison¬
nable vivant soubz la puissance de dieu: et que
le principal et le plus grand vice pour sa rui¬
ne/ est de vouloir user par orgueil de sa puis¬
sance: lequel vice nous appellons inobedien¬
ce. Il n'y auroit riens doncques parquoy l'hom¬
me pensast avoir seigneur/ et ne le sentiroit
point/ se n'estoit que aulcune chose luy fut com¬
mandee. * Cest arbre doncques n'estoit pas mau¬
vais: mais fut appelle l'arbre de congnoistre
le bien et le mal: que si apres la deffense/ l'hom¬
me mangeoit d'iceluy/ en ce estoit la transgres¬
sion future du peche: en laquelle l'homme ap¬
prendroit par experience/ quelle difference il y
auroit entre le bien de obedience/ et le mal de ino¬
bedience. Pourtant ne fault pas prendre que
cela soit dict par figure: mais de quelque vray
arbre * non pas qu'il vint du fruict ou de la pom¬
me qui croissoit en l'arbre: mais luy estoit le
nom impose de la chose qui debvoit ensuivir par
l'atouchement faict contre le commandement.
¶ Au .xiii. Chapitre.
¶ Finablement celuy qui a peche/ n'a appete
aultre chose/ que de non estre soubz la domi¬
nation de dieu quant cela seroit commis: en quoy
pour ne le point commettre/ on debvoit seule¬
ment considerer le commandement de dieu. Que
si on le consideroit seulement/ que considere¬
roit on aultre chose/ que la volunte de dieu?
Quelle chose iroit devant la volunte humai¬
ne/ sinon la volunte de dieu? Mais pourquoy
le seigneur luy commanda/ ce congnoit il bien:
il fault que le serviteur face ce qu'on luy a com¬
mande: et adonc par aventure verra cestuy qui
a bien servy quant il luy sera retribue/ pour¬
quoy il l'a commande.
¶ Augu. en son Manuel. Chapitre .ciiii.
¶ Certainement il estoit licite que l'homme au
commencement fut faict tel/ qu'il peust vou¬
loir bien et mal: et que s'il vouloit bien qu'il en
fut remunere: aussi s'il vouloit mal/ qu'il en
fut pugni: mais cy apres sera tellement qu'il ne
pourra vouloir mal: et non pourtant ne sera
pas sans franc arbitre. Mesme l'arbitre sera
beaucop plus libre: de ce que totallement ne pour¬
ra servir a peche. Et ne doibt on pas blasmer
la volunte: ne dire que ce n'est pas volunte/ ou
quelle ne doibt pas estre appellee libre: par la¬
quelle nous voulons ainsi estre bien heureux:
que nous ne voulons pas non seulement estre
miserables/ mais aussi nullement ne le povons
vouloir. Et ainsi que maintenant aussi nostre
ame a de non vouloir infelicite/ ainsi aura elle
adonc tousjours de non vouloir iniquite. Mais
ne fault pas laisser derriere l'ordre: en laquelle
dieu a voulu monstrer combien bon est l'homme rai¬
sonnable/ lequel aussi povoit pecher: combien que ce¬
luy soit meilleur qui ne peult pecher. Comme
aussi en Adam estoit la moindre immortalite/
en laquelle aussi povoit mourir: mais la plus
grande viendra/ la ou on ne pourra mourir.
¶ Au .cv. Chapitre.
¶ Adam perdit la premiere immortalite par
le franc arbitre: mais l'homme recepvra la se¬
conde par la grace/ qu'il debvoit recepvoir par
merite s'il neust pas peche: combien que aussi
adonc nul merite ne povoit estre sans grace.
Car aussi combien que le peche fut seulement
constitue au franc arbitre/ non pourtant n'estoit
point suffisant le franc arbitre de retenir la
grace: se l'ayde divine n'estoit donnee par la
participation du bien immuable. Car comme
il est en la puissance de l'homme de mourir quand
il veult * car il n'est nul qui ne se puist tuer/ ou
en point mangeant/ ou en faisant aultre cho¬
se: mais la volunte n'est point suffisante pour
tenir la vie/ se les aydes ou des viandes ou de
quelque aultre medecine deffaillent. Ainsi quand
l'homme estoit en paradis/ il estoit ydoine par
sa volunte de soy occire/ en delaissant la ju¬
stice: mais pour tenir la vie de justice son vou¬
loir estoit peu de chose: si celuy qui l'avoit faict
ne l'aidoit. Mais apres ceste ruyne/ la miseri¬
corde de dieu est plus grande: quant aussi ce franc
arbitre doibt estre delivre de la servitude: au¬
quel domine le peche avec la mort. Et n'est nul¬
lement delivre par soymesme: mais par la seu¬
le grace de dieu qui est mise en la foy de Christ:
tellement que ceste volunte (comme il est escript)
soit preparee du seigneur.
¶ Aug. au .ii. livre de Genese. a la lettre .iiii. Chapitre.
¶ Si on demande doncques/ pourquoy a dieu
permis que l'homme fust tente/ lequel scavoit
par avant qu'il consentiroit au tem◊teur? Cer¬
tainement je ne puis penetrer la haultesse de
son conseil: et confesse que ceste chose est gran¬
dement par dessus mes forces. Il me semble que
l'homme n'eust point est digne de grande louen¬
ge: s'il eut peu bien vivre: pour ce que nul ne luy
enhortoit a mal vivre: la ou aussi selon sa na¬
ture il avoit puissance: et en la puissance vou¬
loir de non consentir a celuy qui l'enhorte: voi¬
re par l'ayde de celuy * qui resiste aux orgueil¬
leux/ et donne grace aux humbles. Et ainsi pour¬
quoy il permettoit que celuy fut tente/ lequel
scavoit par avant qu'il consentiroit/ ce faict il
par la haultesse de son conseil: et que l'homme
debvoit faire cela par la coulpe de sa propre
volunte: et qu'il l'ordonneroit a peine par sa pro¬
pre justice: affin aussi qu'il monstrast tellement
a l'ame orgueilleuse pour l'introduction des
sainctz a venir/ comme justement il useroit aussi
des voluntez mauvaises des ames: quand icelles
mauvaisement usoient des bonnes natures.
¶ Au .ix. Chapitre.
¶ Mais congnoissoit il par avant/ quelle chose se¬
roit sa mauvaise volunte? Veritablement ouy:
et pour ce qui sa prescience ne peult estre deceue/ pour¬
tant la mauvaise volunte ne vient pas de luy/
mais de eulx. Pourquoy doncques les a il creez
veu qu'il scavoit par avant qu'ilz seroient telz?
Pourtant que ainsi qu'il preveoit quel mal ilz deb¬
voient faire/ aussi pareillement preveoit il quel
bien luy mesme il debvoit faire de leur mal faict.
Et les a◊◊◊◊◊ent faict/ que aussi les a laisse fai¬
re quelque ◊◊◊e: affin que en tout ce qu'ilz esliroient
de faire ui◊◊usemẽt/ que au mesme ilz trouvas¬
sent dieu bienfaisant et louablement. * Et ainsi
de eulx mesmes ilz ont la mauvaise volunte:
mais ilz ont de dieu bonne nature/ et juste peine:
ascavoir le lieu qui leur est deu: lequel sera en ayde
de exercitation aux autres: et en exemple de crainte.
¶ Au .x. Chapitre.
¶ Mais aussi pourroit il convertir (dist il) leur
volunte en bien/ de ce qu'il est tout puissant?
Veritablement ouy. Pourquoy doncques ne l'a
il point faict? Pour ce qu'il ne l'a pas voulu.
Pourquoy il ne l'a pas voulu/ cela est a soy a con¬
gnoistre non pas a nous. * Car nul ne doibt de
soy arrogamment sentir/ par dessus ce qu'il ap¬
partient sentir de soy.
¶ Augustin en son premier livre des
retractations au .xxi. Chapitre.
¶ Dieu ne demande la mort de personne: ce qu'il
fault ainsi entendre: que l'homme a acqueru a
soy la mort en delaissant dieu: et celuy l'acquiert
qui ne recourt pas a dieu selon ce qui est escript
au premier de Sapience. Dieu n'a pas faict la
mort. Mais aussi ceste parolle n'est pas moins
veritable. * La vie et la mort est du seigneur: asca¬
voir la vie du donnant: et la mort du jugeant.
¶ Au mesme livre. Chapitre .xxvi.
¶ Ascavoir se dieu n'est pas auteur de mal? La
fault il regarder que on n'entende mal ce que j'ay dict.
Celuy n'est pas auteur de mal qui est facteur de
toutes choses qui sont: car en ce qu'elles sont/ autant
sont elles bonnes. Et aussi que on ne estime pas
de cecy/ que la peine des mauvais ne soit de luy/
laquelle totallement est mauvaise a ceulx qui sont
pugnis. Doncques la peine des mauvais qui est
du seigneur dieu: elle est veritablement mauvai¬
se aux mauvais: mais elle est entre les bnnes
oeuvres de dieu: car cest chose juste que les mau¬
vais soient pugnis: et aussi tout ce qui est juste/
est veritablement bon.
¶ Que tous hommes sont
par Adam prevaricateurs. Chapitre .ii.
¶ Osee.6.C.
I
Ceulx aussi ont transgresse
mon aliance come Adam: illec ont
ilz este prevaricateurs en moy.
¶ Hierosme sur le mesme/ au .vi.
Tome au .xi. fueillet.
¶ C'est a dire/ en paradis tous ont este prevari¬
cateurs en moy: en la similitude de la prevari¬
cation de Adam. Car ce n'est pas de merveille/
si ce qui a este devant au pere: s'il est aussi con¬
demne au filz.
Ad Rom̃.5.C.et.D. ¶ Car si par
le peche d'ung/ la mort a regne par
ung: par plus forte raison ceulx qui recoi¬
vent abondance de grace/ et de don/ et de ju¬
stice/ regneront en vie par ung Jesu¬
christ. Ainsi doncques/ comme par le pe¬
che d'ung/ tous hommes sont en condemna¬
tion: ainsi par la justice d'ung: tous
hommes seront en justification de vie.
Car comme par l'inobedience d'ung
homme/ plusieurs ont este consti¬
tuez pecheurs: semblablement par
l'obedience d'ung/ plusieurs seront
constituez justes.
¶ Augustin des parolles du seigneur
au .xxxi. sermon.
¶ Quant le premier homme pecha: il couvrist
ses parties honteuses de fueilles de figuier. Il
couvrist les membres desquelz nous sommes
naiz. * Certainement les membres qui estoient di¬
gnes de gloire devant le peche: apres le peche
ont estes faictz honteux. Car par avant ilz
estoient nudz/ et n'estoient pas honteux. Car il n'y
avoit riens dequoy ilz fussent honteux quant le
peche n'estoit pas commis/ aussi ne povoient estre
honteux des oeuvres du createur: car ilz n'a¬
voient pas encore mesle nulles de leur mau¬
vaises oeuvres/ avec les bonnes oeuvres de
leur createur. Car ilz n'avoient pas encore men¬
ge du boys de science de bien et de mal/ duquel
leur estoit deffendu d'en menger. Mais apres
qu'ilz en eurent menge/ et qu'ilz pecherent: le genre
humain fut naiz de eulx: c'est a dire l'homme de
l'homme: le coulpable du debteur/ le mortel du
mortel/ le pecheur du pecheur.
¶ Aug. ad Hilarium/ en l'epistre .lxxxix.
¶ Quelle chose est ce que d'ung peche tous sont
en condemnation: sinon du peche que Adam a offen¬
se? Et qu'est ce/ de plusieurs pechez tous sont en
justification: sinon pour ce que la grace de Christ
n'a pas seullement paye ce peche la duquel les
enfans qui sont procrees d'ung homme/ sont obligez:
mais aussi a paye plusieurs pechez que les hom¬
mes/ quant ilz sont grandz/ adjoustent par leurs
mauvaises meurs. Toutesfoys ce seul peche
duquel la propagation de la chair est obligee: qui
prent son commencement du premier home: l'apostre dit ce¬
la suffire a la condemnation. * Pourtant n'est pas su¬
perflu le baptesme des petis enfans: affin que ceulx
qui sont par la generation obligez a ceste condemna¬
tion: qu'ilz soient delivrez par la regeneration.
Et comme on ne trouve nul homme qui soit quitte
de ceste condemnation: ainsi n'est pas trouve hom¬
me qui spirituellemẽt soit regenere sans Christ.
¶ Augustin ad Dardanum/ en l'epistre
.lvii. en la lettre.E.
¶ Certainement le peche est faict apres que
dieu est delaisse: la justice n'est point faicte sans
dieu. Et par ce aussi ne mourrions nous pas:
si par la charnelle generation nous ne venions
de ses membres: aussi ne vivrions nous point
se nous n'estions les membres de Christ: par
une spirituelle copulation. Et aussi l'inobe¬
dience de la concupiscence qui est en la chair
mortelle: par laquelle inobedience est faict/ que
aussi les membres sont esmeuz sans l'arbitre
de la volunte: icelle inobedience est reduicte a
la mesme maniere/ par la justice de mariage:
affin que licitement soient engendrez par la
copulation des parens: ausquelz est necessite
d'estre regenere. * Toutesfois Christ n'a pas
voulu/ que sa chair soit venue par telle conve¬
nance de l'homme et de la femme: mais d'une
vierge/ sans aucune telle concupiscence en sa
conception. Il a prins pour nous la similitu¬
de de la chair de peche: affin que par icelle/ la
chair de peche fut nettoyee en nous. Car nul
n'est naiz: sinon par l'operation de concupiscen¬
ce charnelle: laquelle est tiree du premier hom¬
me qui est Adam: aussi nul n'est regenere: sinon
par l'operation de la grace spirituelle: laquelle
est donnee par le second homme/ qui est Christ.
¶ Bernard au sermon/ en la cene du seigneur.
¶ Mais par aventure aucun demandera/ et di¬
ra. Se ce que nous avons tire de noz parens est effa¬
ce au baptesme: pourquoy doncques demeure en¬
core la racine de concupiscence et come aucune ma¬
cule de peche? Certainement il n'est pas doubte
que ceste loy ne nous soit baillee de noz premiers
parens. Car nous sommes tous engendrez en volun¬
te pecheresse: pourtant combien que ce soit contre la
volunte neantmoins sentons nous aucuns mouve¬
mens illicites de concupiscence come bestes. Je vous
ay souvent dit/ et ne le debvez pas oublier: que
nous sommes tous tombez en la transgression du
premier homme. Et sommes tombez sur le monceau de
pierres/ et en la boue: dequoy ne sommes point
seullement souillez: mais aussi navrez et grief¬
vement quassez. * Il est vray que nous povons
bien tost estre lavez: mais il fault grande cu¬
re pour estre guery.
¶ Augustin des parolles de l'apostre au .iiii. sermon.
¶ Regardez doncques mes freres: regardez le
genre humain comment il est descendu de la premie¬
re mort du premier homme. * Certainement le pe¬
che est entre en ce monde des le premier homme: et la
mort par le peche: et ainsi est passee en tous les
hommes. Entendez ceste parolle/ elle est passee/
considerez ce que vous avez ouy: regardez que c'est: elle
est passee. De la est ce que le petit enfant est coul¬
pable: il n'a pas faict de peche: mais il l'a tire.
Car aussi ce peche la n'est pas demoure au pre¬
mier homme: mais est passe oultre: non pas seul¬
lement en l'ung ou en l'autre * mais est passe en
tous les hommes. Le premier pecheur a engendre
des pecheurs coulpables de la mort: le saul¬
veur est venu de la vierge pour les sauver: lequel
est venu a toy/ non point par la voye que tu es
venu. Car cestuy n'est pas venu de la concupi¬
scence de l'home et de la femme/ ne de ce lien de concu¬
piscence. Et pourtant qu'il n'est pas venu a toy
par ou tu es venu: pour ce te delivre il. Ou ta
il trouve? * Vendu soubz peche: couche en la
mort du premier homme: ayant la coulpe de¬
vant que tu peusse avoir arbitre.
Rom̃.7.C. ¶ Mais je suis char¬
nel: vendu soubz peche.
Esa.52.A. ¶ Vous avez este vendu
pour neant: et estes rachetez sans argent.
¶ Augustin aux sermons du temps/ au .iiii. di¬
menche apres les octaves des Roix.
¶ Veulx tu congnoistre la cause de ta vendition?
Escoute le redempteur criant appertement par
Esaie le prophete. * Voicy (dist il) la main du
seigneur n'est pas ◊regee/ qu'elle ne puisse sauver:
et n'est pas son oreille estouppee/ qu'il ne puisse
ouyr: mais voz iniquitez ont faict la division en¬
tre vous et vostre dieu: voz pechez ont muce sa fa¬
ce arriere de vous/ qu'il ne ouyst. * Pourtant doncques
que ceste premiere malediction de dieu/ nous a faict
charnelz/ et nous a condemne aux espines et char¬
dons: et que nostre pere nous a vendu pour une si
mauvaise marchandise: tellement que ne povons
faire le bien que nous voulons: pourtant que nous
sommes divisez de la memoire du souverain
bien/ nous sommes contrainctz de penser aux cho¬
ses qui appartiennent a la fragilite humaine * et
combien que nous soyons desirans apres l'amour
de purete: toutesfoys aussi par contraincte sou¬
vent sommes aguillonnez des souilleures natu¬
relles/ lesquelles nous vouldrions bien igno¬
rer. Et de la est ce que le benoist apostre/ quant ma¬
nifestement il confesse que luy et tous les sainctz
sont obligez a ceste inevitable necessite de ce
peche: toutesfoys hardiment annonce que nulz
d'entre eulx n'est condemne pour ceste chose/ di¬
sant. * Il n'y a pas doncques de damnation en
ceulx qui sont en Jesuchrist.
¶ Augustin au livre des vrayes diffi¬
nitions de la foy.
¶ Il n'y a sainct ne juste qui soit sans peche: et
toutesfoys de ce ne laisse il pas d'estre sainct
ou juste: veu que par affection il tient la sainctifi¬
cation. Car nous ne sommes pas sainctz par les
forces de la nature humaine: mais obtenons sain¬
ctification par la grace de dieu/ qui aide a nostre
propos. Et pourtant tous les sainctz en verite se
declairent pecheurs: car veritablement ilz ont
assez pour eulx lamenter: et j'asoit que ce ne soit
point par ce que leur conscience les reprenne: au
moins ont ilz a lamenter par la mobilite et mu¬
tabilite de la nature prevaricateresse.
Gene.3.B. ¶ La femme doncques
veit/ que le boys estoit bon pour men¬
ger: et beau aux yeulx/ et delectable a
regarder: si print de son fruict et en
mengea: et en donna a son mary/ le¬
quel en mengea: et les yeulx de tous
deux furent ouvers.
Ecclł.25.D. ¶ Le commencement
du peche fut faict par la femme: et par
icelle mourons tous.
1.Tim̃.2.C. ¶ Aussi Adam ne fut
pas seduict: mais la femme qui fut
seduicte fut en prevarication.
¶ Origene en l'epistre aux Romains/
au .v. livre. au .v. Chapitre.
¶ Regardons premierement/ comment le peche est
entre en ce monde par ung homme: et la mort par
le peche. * Car par avanture aucun demandera:
se la femme a peche devant Adam/ de laquelle est dict:
que icelle seduicte fut faicte en prevarication: et de
rechief le serpent pecha devant elle. Si doncques
la femme a peche devant Adam/ et le serpent devant
la femme (comme dit l'apostre que Adam ne fut pas
seduict/ mais que la femme fut seduicte) comment
pourra on congnoistre que le peche est entre par
ung homme: et non pas plus tost par une femme?
* Car le commencement de peche est de la femme: et
du serpent ou du diable/ devant la femme duquel
il est dit en l'evangile * que cestuy estoit homicide
des le commencement. * Mais regarde/ comment L'a¬
postre a tenu en ces choses icy l'ordre de natu¬
re: et pourtant/ a cause qu'il parloit de peche: par
Lequel estoit la mort passee en tous les hommes:
il astribue la succession de l'humaine posterite
qui a este subjecte a ceste mort/ a l'homme/ et non a
la femme. Car la posterite n'est pas nommee: de la
femme/ mais de l'homme: comme aussi en ung autre
lieu/ dit. * Certainement l'homme n'est pas de la
femme/ mais la femme est de l'homme. Et derechief.
Car comme la femme est de l'homme: ainsi pareille¬
ment est l'homme/ non pas de la femme/ mais par
la femme. Et pour ceste cause la posterite mortel¬
le/ et la succession corporelle: est plus deputee
a l'homme/ come auteur: que a la femme. Mais affin
que ce que nous disons soit faict plus evident: nous
adjousterons aussi ce que le mesme apostre escript
aux Hebrieux. * Mais aussi Levi qui receut les
dismes/ fut aussi disme. Car encore estoit il es
reins du pere Abraam/ quant cestuy retourne
de l'occision des roys/ melchisedech vint au de¬
vant de luy. Doncques si Levi qui fut naiz en la
quattriesme generation apres Abraam: est tes¬
moigne estre es reins de Abraam: * combien plus
tous les hommes qui sont naiz en ce monde/ et ont
este naiz/ estoient ilz es reins de Adam/ quant il
estoit encore en paradis? Et aussi tous les hom¬
mes furent avec luy/ ou en luy expulsez hors
de paradis/ quant il en sut boute hors: et par
luy est la mort venue et consequamment passee en
ceulx qui estoient en ses reins: laquelle mort luy
estoit venue par la prevaricatiõ. Et pourtant dit
vrayement l'apostre. * Car ainsi que en Adam tous
meurent: ainsi seront tous vivifiez en Christ.
Parquoy/ le peche n'est pas dit estre entre en
ce monde/ ou la mort par le serpent/ qui avoit pe¬
che devant la femme/ ne par la femme/ qui fut en pre¬
varication devant l'homme: mais par Adam du
quel tous les mortelz prennent leur generation.
Iob.15.B. ¶ Qui est l'homme qui soit
sans macule: et qui soit monstre estre
naiz juste de la femme? Voicy/ entre
ses sainctz nul n'est immuable: aussi
les cieulx ne sont point netz en sa
presence: combien plus sera l'homme
abhominable et inutile/ qui boit ini¬
quite comme eaue?
¶ Selon les .lxx. interpreteurs.
¶ Nul n'est purge de souillure: voi¬
re aussi l'enfant qui n'a vescu que ung
jour sur la terre.
Iob.25.B. ¶ Les estoilles ne sont
pas nettes en sa presence: combien
plus l'homme/ et la pourriture/ et le filz
de l'homme qui n'est que ver?
Psal.13.A. ¶ Tous ont decline:
ilz ont este ensemble faictz inutiles:
il n'y a nul qui faice bien: il n'y en a
pas /jusques a ung.
Esai.53.B. ¶ Nous avons tous
erre come brebis: ung chascun a decli¬
ne en sa voye: et le seigneur a mis en
luy les iniquitez de nous tous.
Esai.64.B. ¶ Nous sommes aussi
faictz tous comme souillez: et toutes
nos justices sont comme le drap de la
femme qui est en ses fleurs.
Rom̃.3.A. ¶ Mais dieu est veri¬
table/ et tout homme est menteur.
Rom̃.3.D. ¶ Veritablement tous
ont peche et ont indigence de la gra¬
ce de dieu.
¶ Ambroise en l'apologie de
David au .x. Chapitre.
¶ Certainement dieu est veritable/ mais tout
homme est menteur. Affin que tu soye justifie en tes
parolles. Les parolles de dieu sont plaines de
verite et de justice: pourtant sont veritables les
choses que le seigneur a dict de la fragilite hu¬
maine: ascavoir que leur cueur est enclin a ma¬
lice/ qu'il est prompt a deception: et aussi ce qu'il
a determine/ ascavoir qu'il n'est nul homme qui
ne peche. * Car tous ont decline/ et sont faictz
inutiles: pourtant est dieu victorieux quant il
est juge: car il a prouve tout ce qu'il a juge de
nostre fallace/ par la transgression de toud. Si
nous disons doncques/ que nous n'avons point
peche: nous faisons dieu menteur: mais il est im-
possible qu'il mente. Parquoy il est manifeste
que nous sommes tous soubz peche.
¶ Bernard/ au .v. sermon de la dedicasse.
¶ Quelle necessite est il maintenant de racon¬
ter toutes les miseres de l'home: combien il est char¬
ge de peche/ environne de tenebres/ occupe de
choses illicites/ bruslant en concupiscences/ em¬
ply de illusions/ tousjours prompt a mal/ enclin
a tout vice/ et finablement remply de toute confu¬
sion et vilennie? Car en verite aussi si toutes
noz justices qui sont regardees a la lumiere de
verite/ sont trouvees come le drap de la femme qui
est en ses fleurs: qu'elles seront finablement repu¬
tees les injustices? * Se la lumiere qui est en nous
sont tenebres: les mesmes tenebres combien grandes
seront elles? Il est facile a ung chascun de nous/
s'il vient a considerer toutes ses choses et sans
dissimulation/ et qu'il iuge sans acception de person¬
ne: de soy conformer en toutes choses a la veri-
te apostolicque: et de librement confesser que * celuy qui
se estime estre quelque chose/ la ou il n'est riens: se
seduit soymesme. * Qu'est ce de l'homme/ que tu le
magnifie ainsi (dit la fidele et devote confession)
ou pourquoy tourne tu ton cueur envers luy?
Quelle chose est ce? Sans doubte/ l'homme est
faict semblable a vanite: l'homme n'est riens. Mais
toutesfoys/ commnt n'est riens ce que dieu a ainsi
magnifie? Comment n'est riens l'homme/ auquel est
adjouste le cueur de dieu? * Mes freres prenons
couraige: car combien que ne soyons riens en noz
cueurs: par aventure autre chose peult estre mu¬
cee de nous/ au cueur de dieu. O pere des mise¬
ricordes/ O pere des miserables: pourquoy ad¬
jouste tu ton cueur envers eulx? Je scay bien et
si suis certain/ que la ou est ton tresor/ la aussi est
ton cueur. Comment doncques ne sommes nous riens//
si nous sommes ton tresor? * Toutes gens sont
devant toy comme si elles n'estoient riens/ et seront
reputees come riens/ et chose vaine. Ouy vraye¬
ment devant toy: mais non pas ainsi dedans toy.
Ainsi au jugement de ta verite: mais non pas
ainsi en l'affection de ta pitie. * Mais certaine¬
ment tu appelle les choses qui ne sont pas/ comme
les choses qui sont. Elles ne sont pas doncques/
car tu appelle les choses qui ne sont pas: et si sont/
pour ce que tu les appelle. * Car combien qu'elles ne
soient riens quant a soy: neantmoins toutesfoys
envers toy elles sont quelque chose: et ce verita¬
blement selon le dit de l'apostre. * Non point par
les oeuvres: mais par dieu qui appelle. Car ve¬
ritablement tu console en ta pitie tellement/ ce¬
luy que tu as humilie en ta verite: que magnificque¬
ment il se resjouyt en ton esperit et en tes entrail¬
les: la ou meritoirement il estoit angoisse en
soymesme. * Car aussi toutes tes voyes sont
misericorde et verite: a ceulx qui requierent ton testa¬
ment/ et tes tesmoignages/ assavoir le testament
de ta pitie/ et les tesmoignages de ta verite. O
toy homme lis en ton cueur/ et en toymesme/ et don¬
ne de toymesme les tesmoignages de verite: et
tu trouveras que aussi tu es indigne que le soleil
luyse sur toy. * Mais lis en ton cueur le testament
de dieu/ lequel est conferme par le sang du media¬
teur: et tu trouveras comment par esperance tu pos¬
sesse beaucoup plus grande chose/ qu'il ne te semble
de realement avoir. Qu'est ce de l'homme/ que tu le
magnifie ainsi? Il est veritablement grand/ mais
c'est en luy: pour ce vrayement qu'il est de luy ma¬
gnifie. Comment aussi ne seroit il pas grand en¬
vers luy/ quant il a si grand soing de luy. * Cer¬
tainement il a soing de nous/ dit l'apostre sainct
pierre. Et le prophete dit. * Je suis aussi pouvre
et indigent: mais le seigneur est soliciteux pour moy.
¶ De la delivrance du pe¬
che originel/ et du baptesme des pe¬
tis enfans. Chapitre .iii.
¶ Augustin en son livre ad Dardanum de
la presence de dieu .xii. et .xiii. Chapitres
N¬
Ous disons doncques que le sainct
esprit habite aux petis enfans bap-
tisez/ combien qu'ilz en soient ignorans.
Car ilz en sont ainsi ignorans (com¬
bien qu'il soit en eulx) comme aussi ilz ne scaivent
pas leur pensee ne la raison qui est en eulx/ de
laquelle ne peuvent encore user: et est comme une
estincelle couverte et endormie/ laquelle doibt
estre esveillee par succession de eage. Et ce ne
doibt pas estre de merveille aux petis enfans:
quant aussi L'apostre dit a aucuns des plus
grans. * Ne scavez vous point/ que vous estes
le temple de dieu: et que l'esprit de dieu habite en
vous? Et ung petit devant avoit dit de tous.
* L'homme animal ne congnoit pas les choses qui
sont de l'esprit de dieu: lesquelz aussi ilz appelle
petis enfans: non pas de eage/ mais de raison.
Et ainsi doncques ilz ne congnoissoient pas le
sainct esperit qui habitoit en eulx: et combien que
le sainct esprit habitast en eulx/ neantmoins
encore estoient ilz animalz/ et non pas spirituelz:
pour ce qu'ilz ne povoient encore congnoistre par
congnoissance/ l'esprit habitant en eulx. Et est
dit habiter en telle maniere de gens/ pour ce que
secrettement il besongne en eulx tellement qu'ilz
sont son temple: et parfaict ceste chose en ceulx
qui proffitent/ et en proffitant perseverent. * Car
nous sommes sauvez par esperance/ comme dit
L'apostre: ja soit ce qu'il dise en ung aultre lieu
* Il nous a sauve par le lavement de regene¬
ration. * Veu doncques qu'il dit icy: il nous a sau¬
ve: comme si le salut estoit desja donne: toutes¬
fois en l'aultre passage il le expose comment il
le fault entendre/ la ou il dit. Certainement nous
sommes sauvez par esperance. * Mais l'espe¬
rance que l'on voit/ ce n'est pas esperance. Car qui
est celuy qui a esperance/ de ce qu'il voit? Mais
si nous esperons ce que ne veons point: nous l'aten¬
dons par patience. Et ainsi plusieurs choses
sont dictes en l'escripture/ comme si elles estoient
faictes: la ou elles sont entendues estre encore
en esperance. De quoy aussi est ce que le seigneur
dit a ses disciples. * Je vous ay manifeste tou¬
tes les choses que j'ay ouy de mon pere. Laquelle
parolle est tellement dicte selon l'esperance des
choses a venir que apres aussi il leur dit. * Je vo¬
ay beaucoup de choses a dire: mais vous ne les
povez porter maintenant. Le sainct esprit doncques
faict l'edification de son habitation es hommes
mortelz esquelz encore il habite: laquelle ne
parfera pas en ceste vie/ mais en une aultre
apres quant la mort sera absorbee en victoire/
et qu'on luy dira. * Mort ou est ta victoire?
Mort ou est ton eguillon?
¶ Au mesme livre/ au .xiii. Chapitre.
¶ Mais quelle chose est ce de l'eguillon de la
mort/ sinon le peche? Pour lequel nous aussi
qui sommes maintenant regenerez par l'eaue et
l'esprit: et apres que tous les pechez/ soit le peche
originel auquel tous ont peche/ soit de noz
oeuvres/ de noz parolles/ ou de noz pensees/
sont abolis par le nettoyement de ce lavement:
toutesfois pour ce que nous demourons encore en
ceste vie humaine/ Laquelle n'est que une tentation
sur la terre: nous disons deuement. * Pardonne
nous noz debtes. Et adonc veritablement sera
acomply de faict en l'aultre vie: la ou mainte¬
nant en proffitait on chemine en esperance.
* Et est convenablement dict habiter en ceulx/ que
apres qu'ilz sont appellez selon le propos: il les
a receu pour les justifier: et pour les glorifier:
voire aussi devant qu'ilz puissent congnoistre
la nature de l'esprit qui n'est pas corporelle/
mais qui est par tout * je dis congnoistre/ autant
qu'il peult estre congneu par l'homme qui a beau¬
coup proffite en ceste vie: ascavoir en partie/ et
comme par le miroir et par figure. Car il en y a
plusieurs ausquelz il habite/ telz ausquelz dit
L'apostre. * Je n'ay peu parler a vous come aux
spirituelz: mais comme aux charnelz: je vous ay
donne du laict a boire/ comme aux petis enfans
en Christ/ et non pas la viande: car vous n'aviez
point encore la puissance/ mais aussi verita¬
blement ne povez vous encore. Et aussi aux mes¬
mes dit ceste parolle. Ne scavez vous point que
vous estes le temple de dieu: et que l'esperit de dieu
habite en vous? * Et ceulx aussi qui sont telz: com¬
bien que le dernier jour de ceste vie les previent
avant qu'ilz soient parvenus a l'eage spirituel¬
le de la raison/ la ou ilz ne seroient pas nour¬
ris de laict mais de forte viande: neantmoins
l'esperit qui habite en eulx parfera/ tout ce qu'ilz
n'ont pas entendu: car ilz ne sont pas separez de
l'unite du corps de Christ qui est faict nostre vie/
ne de ta societe du temple. Et affin qu'ilz n'en soient
pas separez: ilz tiennent perseveramment en l'egli¬
se reigle de la foy/ commune aux petis et aux
grans: et cheminent en ce/ en quoy ilz sont parve¬
nus: jusques a ce que dieu leur revelera/ s'il y a
quelque chose qu'il n'entendent pas: et si n'enseignent
nulles cogitations charnelles/ car ilz ne s'en¬
durcissent point par demourer en defensions con¬
tentieuses: mais aucunement labeurent en che¬
minant/ c'est a dire/ en proffitant/ et en impetrant la
parfaicte intelligence par la purete de la foy.
¶ Augustin/ ad Valerium/ traictant des
nopces/ et de la concupiscence/ au premier
livre/ au .xxv. Chapitre.
¶ Mais si on demande/ comment ceste concupiscence
de la chair/ demeure en celuy qui est regenere: au
quel a este faicte la remission de tous ses pe¬
chez: et toutesfoys quant la generation charnel¬
le est engendree voire aussi de celuy qui est bapti¬
se/ icelle concupiscence est semee par ceste genera-
tion? ou aultrement. Si le pere ou la mere qui
est baptise peult faire ceste generation sans pe¬
che/ ou en peche: pourquoy est la mesme concupi¬
scence/ peche en l'enfant? A cela on respond: que la
concupiscence de la chair est pardonnee au baptes¬
me: non pas tellement qu'elle ne soit plus: mais
tellemẽt que le peche n'est plus impute. * Et com¬
bien que l'obligation soit desja desliee: toutes¬
foys elle demeure jusques a ce que toute infirmi¬
te soit guerie/ par ce que la renovation de l'homme
interiore proffite de jour en jour/ jusques a ce
que l'homme exteriore aura vestu incorruption. Et
nous est commande de non obeir/ aux desirs vi¬
cieux de ceste concupiscence pour faire choses illi¬
cites: affin que peche ne regne en nostre corps
mortel. Aussi ceste concupiscence est journelle¬
ment diminuee en ceulx qui proffitent/ et qui sont
continens: et beaucoup plus en ceulx qui s'appro¬
chent de vieillesse.
¶ Augustin en l'epistre ad Januarium. cxix.
¶ Ignorez vous que nous tous qui sommes bapti¬
sez en Jesuchrist: nous sommes baptisez en sa
mort? Nous sommes doncques ensepvelis avec
luy par le baptesme en sa mort. * Parquoy/
sinon par foy? Car aussi maintenant n'est pas ce
parfaict en nous * qui encore gemissons en nous
mesmes et attendons l'adoption/ qui est la redemption
de nostre corps. Car nous sommes sauvez par
esperance. Mais l'esperance qui est veue n'est pas
esperance. Qui est celuy qui a esperance de ce qu'il
voit? Mais si nous avons esperance de ce que ne
veons point: nous l'attendons par patience. * Il te
souviengne de ce que souvent ay rememore: assa¬
voir que nous n'estimions point estre faictz bienheu¬
reux en ceste vie presente/ ne delivrez de toutes
difficultez: et que par ainsi nous estans es angois¬
ses des choses temporelles nous ne murmurons
contre dieu par parolle de sacrilege/ come s'il ne
donnoit pas ce qu'il a promis. Il est verite qu'il a
promis les necessitez a ceste vie. Mais autres
sont les soulas des miserables/ et autres les
joyes des bienheureux. * Seigneur (dist le prophe¬
te) selon la multitude de mes douleurs qui sont
en mon cueur: tes consolations ont resjouy mon
ame. Ne muemurons point doncques en adver¬
site: que nous ne perdions la largesse de la plai¬
sance/ de laquelle est dit. * Estant joyeulx par espe¬
rance. Car il s'ensuit. Patiens en tribulation.
Doncques la nouvelle vie est icy comencee par
foy/ et est poursuyvie par esperance. Nous som-
mes doncques ensepvelis avec luy par le baptes¬
me faict en la mort. Affin que ainsi que Christ est
resuscite des mortz par la gloire du pere: ainsi
que pareillement nous cheminons en nouvellete de
vie. Cheminons doncques de faict en labeur/
mais en esperance de repos: cheminons en la chair
de vieillesse: mais en la foy de nouvelle vie.
¶ Augustin ad Hieronimum/ en l'epistre .xxix.
¶ Charite est une vertu par laquelle on ayme
ce qu'il fault aymer. Icelle est en aucuns plus
grandement/ es aultres moins/ et en aucuns nul¬
lement. * Mais la parfaicte charite qui desja ne
se peult plus augmenter/ icelle n'est trouvee en
nul homme/ tandis qu'il vit icy bas: mais tandis qu'el¬
le se peult augmenter/ certainement d'autant qu'elle
est moindre qu'elle ne doibt estre: cela est repute a
vice. * Duquel vice n'y a nul qui soit juste en la ter¬
re/ qui faice bien et qu'il ne peche. Duquel vice
nul vivant ne sera justifie en la presence de dieu:
pour lequel vice * si nous disons que nous n'avons
point de peche: nous sommes seduictz en nous
mesmes/ et n'y a pas de verite en nous. * Pour
lequel peche aussi nous est necessaire de dire/ com-
bien que nous ayons prouffite. * Pardonne nous
noz debtes: combien que desja au baptesme aussi
tous faictz/ toutes parolles/ et toutes pensees
soient pardonnees. Qui est doncques celuy qui voit
si droictement/ de quel lieu et en quel temps/ et
en quel lieu on doibt esperer ceste perfection au¬
quel n'y ait riens a parfaire?
¶ Augustin en la premiere quinquage¬
ne/ en la Psalme. Dixi custodiam .xxxviii.
au verset. Voicy tu as mis mes jours
anciens etc.
¶ Certainement ces choses icy s'envieillissent:
je veulx des nouveaux jours/ assavoir des
nouveaux qui ne s'envieillissent pas: affin que je
dise. * Les choses anciennes sont passees: voicy
toutes ehoses sont renouvellees: maintenant
par esperance/ et adonc de faict. * Car nous qui
sommes renouvellez par foy et par esperance/
combien saisons nous encore de choses ancien¬
nes? Nous ne sommes point veritablement telle¬
ment vestus de Christ/ que nous ne portions quelque
chose de Adam. Regarde comment Adam s'en¬
vieillist en nous/ et comment Christ est renou¬
velle. * Et si (dit il) nostre homme exteriore se
corrompt: aussi l'homme interiore se renouvelle
de jour en jour. Parquoy au peche/ a la mor¬
talite/ au temps que legieremẽt se passent/ au ge¬
missement/ et au labeur/ et a la sueur/ et aux ea¬
ges qui succedent et ne sont de guere longue du¬
ree/ despuis la puerilite jusques a la vieillesse
lesquelles passent insensiblement: quant nous re¬
gardons a toutes ces choses la/ nous n'y veons
que le vieil homme/ le jour ancien/ et le vieil can¬
ticque/ et le vieil testament. Mais quant nous
nous retournons a l'homme interiore: aux cho¬
ses qui doibvent estre renovellees au lieu des
choses qui seront transmuees: nous y trouvons
le nouvel homme/ le nouveau canticque/ le nou¬
veau testament: et aymons tellement ceste nouvel¬
lete/ que nous ne craingnons nullement ceste
vieillesse. * Parquoy maintenant en ces cours
icy/ nous passons des choses anciennes aux nou¬
velles: et ce passaige se faict/ quant les choses
exteriores se corrompent/ et que les interiores se
renouvellent: jusques a ce aussi que le mesme qui
se corrompt par dehors/ rende le deu de nature/
et vienne en la mort: et que ce soit renouvelle en
la resurrection: adonc veritablement seront faictes
toutes les aultres choses nouvelles/ que main¬
tenant sont en esperance. Tu fais doncques main-
tenant quelque chose pour te despouiller des
vieilles choses/ et pour courrir aux nouvelles.
Cestuy doncques qui court aux choses nou¬
velles/ et est estendu aux choses qui sont devant
luy/ dict. *  Seigneur fais que je congnoisse ma fin:
et quel est le nombre de mes jours: affin que je
scaiche quelle chose me deffault. Voicy Adam
qui tire encore: affin que aussi il se haste de venir
a Christ. Voicy (dit il) tu as mis mes jours
anciens. Les jours anciens sont de Adam: tu as
mis ces anciens jours/ lesquelz tous les jours
s'envieillissent: et tellement s'envieillissent/ que
aussi quelque jour seront consumez.
¶ Hierosme/ en l'exposition de ce
passaige Esaie .iiii.
¶ Quant le seigneur aura nettoye les ordures
des filles de Sion: et qui aura lave le sang de
Hierusalem/ du milieu d'icelle: en esprit de ju¬
gement/ et en esprit de combustion. * Duquel
esprit de jugement/ et de l'esprit de combustion sainct
Jehan baptiste par loit en l'evangile. * Je vous
baptise en l'eaue: mais celuy qui vient apres
moy: cestuy vous baptisera en esprit et en feu.
De quoy nous congnoissons que l'homme donne
seullement l'eaue: mais dieu donne le sainct esprit
par lequel les ordures sont nettoyees/ et les
pechez plains de sang sont purgez.
¶ Hierosme/ en l'exposition ad Galatas.
¶ Si doncques ceulx qui sont baptisez en Christ/
ont vestu Jesuchrist. * Il est manifeste que ceulx
qui ne sont pas vestus de Christ n'ont pas este ba¬
ptisez en Christ. Car a ceulx qui sont fideles/ et
qu'on estimoit estre baptisez en Christ/ est dit.
Vestez vous du seigneur Jesuchrist. Se aucun
seullement receoit ce lavement corporel d'eaue/
que nous veons des yeulx de la chair: cestuy n'est
pas vestu de Jesuchrist. Car combien que ce Si¬
mon duquel est parle aux actes des Apostres eut
prins le lavement d'eaue: toutesfoys pourtant
qu'il n'avoit pas le sainct esprit/ il n'avoit pas
vestu Jesuchrist.
¶ Augustin au livre des cinquantes ho¬
melies/ en la .x. homelie.
¶ Regardez comment vous cheminerez finement
non pas comme les insipiens: mais comme les sai¬
ges: en rachetant le temps: car les jours sont mau¬
vais. * Parquoy deux choses font les jours mau¬
vais. La misere de l'homme/ et la malice. Mais
la misere de l'homme est commune: et la malice ne
doibt pas estre commune. Car par ce que nous som¬
mes tous naiz miserables par le peche de Adam:
la misere est commune. Mais contre la genera¬
tion qui nous faict miserables: dieu nous a prou¬
veu de regeneration par laquelle il nous a deli¬
vre. La generation nous envoye en misere: et la
regeneration nous signe a la beatitude. Non
pas (pour ce que j'ay dit que la regeneration nous deli¬
vre de misere) que incontinent que nous sommes rege¬
nerez/ que nous soyons en beatitude. Se nous
estions bienheureux incontinent apres que nous se¬
rions regenerez/ et que nous feussions aux bons
jours: l'apostre ne nous diroit pas/ lequel parle a
ceulx qui sont desja regenerez et fideles. En ra¬
chetant le temps: car les jours sont mauvais.
Nous aussi qui sommes regenerez/ nous som¬
mes es mauvais jours: jusques a ce que la peine
de la mortalite soit finee: et que la grace de la
souveraine felicite succede.
¶ Ambroise/ ad Demetriadem/ en
la derniere epistre.
¶ Mais pour ce que le filz de dieu est venu pour
deslier les oeuvres du diable: et pour querir et sau¬
ver ce qui estoit perdu: il est manifeste que nous tous
en naissant par Adam sommes coulpables de
damnation: se nous ne sommes delivrez par estre
regenerez en Christ. * Dequoy debvons diligem¬
ment considerer en nous mesmes: quelle chose on
faict en ce don de regeneration. Car combien que
toutes les portions d'ung mesme mistere soient
conjoinctes en ung: toutesfoys ce qui est faict vi¬
siblement est aultre chose/ que ce qui est celebre in¬
visiblement. Et n'est pas tout ung de la forme
du sacrement et de la vertu: veu que la forme est
donnee par l'oeuvre de l'humaine administration
mais la vertu est donnee par l'effect de l'oeuvre
divine. A la puissance de laquelle oeuvre doibt
estre veritablement refere ce que quant l'homme est
lave par dehors. que par dedens il est change: et d'u¬
ne vieille creature est faict une nouvelle: les
vaisseaux de ire sont transferez en vaisseaux
de misericorde: et la chair de peche est tournee
au corps de Christ. De mauvais sont faictz
justes/ de prisonniers/ en liberte/ des filz des
hommes sont faictz enfans de dieu.
¶ Ambroise sur sainct Luc/ au .iii. chapitre.
¶ Comme il soit que l'homme soit faict de deux
natures: c'est a dire de l'ame et du corps: le visi¬
ble est faict par la chose visible/ et l'invisible est
consacre par le mistere invisible. * Car le corps
est lave par l'eaue: les pechez de l'ame sont net¬
toyez par l'esprit. Aultre chose faisons nous aul¬
tre chose invocquons nous. Combien aussi que la
sainctification de la divinite viengne aspirer en
ceste eaue. Car l'eaue n'est pas tout le lavement:
mais ces choses ne peuvent estre divisees en¬
tre elles. Et pourtant aultre chose a este le ba¬
ptesme de penitence: et aultre chose est la grace.
Le premier est faict de l'ung et de l'aultre: et le se¬
cond est d'ung seul. Mais veu que les pechez
sont communs au corps et a l'ame: aussi la puri¬
fication doibt estre commune.
¶ Augustin ad Bonifacium evesque/
en la . xxiii. epistre.
¶ Tu me demande/ ascavoir si les parens peu¬
vent nuyre a leurs petis enfans baptisez quant
ilz rendent peine de les guerir par les sacrifi¬
ces des diables. Et s'ilz ne leur nuysent pas * com¬
ment leur proffite la foy des parens quant on
les baptise: desquelz ne leur peult nuyre la ma¬
lice? Ou je respondz/ que la vertu de ce sacre¬
ment/ c'est a dire de ce baptesme salutaire/ est si
grande es sainctz par l'association du corps de
Christ: que celuy qui est une fois engendre par
la volupte charnelle des aultres: quant il est
aussi une fois regenere par la volunte spiri¬
tuelle des aultres il ne peult plus oultre estre
tenu du lien de l'iniquite d'aultruy/ auquel nulle¬
ment n'a consentu par sa volunte. * Aussi vraye¬
ment (dit il) l'ame du pere est a moy: et l'ame du
filz est a moy. L'ame qui pechera icelle mourra:
mais ceste ame ne peche pas: quant les parens
ou quelque autre adjouste les sacrileges des dia¬
bles a celuy qui n'en scait riens. Mais pour ce il a
tire de Adam ce que par la grace de ce sacrement
est pardonne: que encore n'y avoit nulle ame vi¬
vante separement: c'est a dire qu'il n'y avoit nulle
ame de laquelle fust dit. L'ame du pere est a moy/
et l'ame du filz est a moy. * Et ainsi quant main¬
tenant l'homme est en soymesme faict autre/ que ce¬
stuy qui l'a engendre: il n'est pas coulpable du pe¬
che d'aultruy s'il n'y consent. Il a doncques tire
la coulpe de Adam: pour ce qu'il estoit ung avec
cestuy/ et en cestuy par lequel il a tire/ quant ce quil
a tire fut commis. Mais l'ung ne tire pas de l'au¬
tre quant d'ung chascun vivant de sa propre vie
on peult dire. L'ame qui pechera icelle mourra.
* Mais qu'il puist estre regenere par l'office de
la volunte d'aultruy: quant il est offert pour y
estre consacre: ung mesme esprit saict cela/ par
lequel celuy qui est offert est regenere. Car il
n'est pas escript. Se quelcun n'est regenere de
la volunte des parens/ ou de la volunte/ ou de
la foy de ceulx qu'ilz l'offrent/ ou des ministrans.
* Mais se aucun n'est regenere de l'eaue/ et de
l'esprit. * L'eaue doncques par dehors donne le
sacrement de grace: et l'esprit besongne par de¬
dens le benefice de grace: en desliant le lien de
la coulpe/ et reconseillant le bien de nature il
regenere l'homme en ung Christ/ qui estoit engen¬
dre d'ung Adam. * Doncques l'esprit regenerant
est commun aux plus grandz qui offrent l'enfant/
et au petit enfant offert et regenere. Pourtant
en ceste societe d'ung mesme esprit/ la volunte
des offrans proffite au petit enfant qui est offert.
Mais quant les parens pechent au petit enfant
en l'offrant/ et le cuidant obliger aux liens sa¬
crileges des diables: l'ame des deux n'est pas
commune: tellement aussi qu'ilz puissent avoir
la coulpe commune. Car la coulpe n'est pas
ainsi communicquee par la volunte d'ung aul¬
tre: comme la grace est communicquee par l'unite
du sainct esprit. Car l'esprit de l'homme ne peult
estre de l'ung et de l'aultre: par lequel quant l'ung
peche/ et que l'aultre ne peche pas/ la coulpe soit
commune. Et par ce le petit enfant une fois en¬
gendre de la chair des parens peult estre rege¬
nere par l'esprit de dieu: tellement que ceste obliga¬
tion qu'il avoit contraict soit payee. * Aussi ce
sainct esprit qui habite aux sainctz/ desquelz
une coulombe argentee du feu de charite est
formee: faict ce qu'il faict/ aussi par le service
aucunesfois de ceulx qui ne sont pas seulle¬
ment ignorans par simplesse: mais aussi par
ceulx qui damnablement sont indignes. Par¬
quoy les petis enfans sont offers/ pour rece¬
voir la grace spirituelle: non pas tant par ceulx
qui les portent en leurs mains (combien aussi que
par iceulx se faice s'ilz sont bons et fideles) que
par la societe universelle des sainctz et des fi¬
deles. Ceulx sont veritablemẽt entendus estre
droictement offers/ de tous ceulx ausquelz plaist
qu'ilz soient offers: et desquelz sont aydez a la commu¬
nication du sainct esprit par la saincte et sin¬
guliere charite. Doncques toute la mere eglise
qui est es sainctz faict cela: car icelle totalle engen¬
dre tous les siens/ et ung chascun des siens.
¶ Augustin en son Enchiridion
au .xxxi. Chapitre.
¶ Veritablement tout le genre humain estoit
tenu a juste damnation: et estoient tous filz de ire:
de laquelle ire est escript. * Car tous noz jours
sont deffaillis/ et avons deffailly en ton ire.
Noz ans seront meditez come l'araigne. De la¬
quelle ire aussi dit Job. Certainemet l'homme
est naiz de la femme de briefve vie/ et plein de
ire. De laquelle ire aussi dit le seigneur Jesu¬
christ. * Qui croit au filz/ il a la vie eternelle:
mais qui ne croit pas au filz: il n'a pas la vie
eternelle: mais l'ire de dieu demeure sur luy.
Il ne dit pas: elle viendra/ mais dit: elle de¬
meure sur luy. Parquoy tout homme est naiz
avec ceste ire. Pour laquelle chose dit l'apostre.
* Nous avons este aussi par nature enfans de
ire comme aussi tous les aultres. * Comme il soit
doncques que les hommes fussent en celle ire par le
peche originel: et autant plus griefvement et plus
mauvaisement qu'ilz y ont adjouste plus et de
plus grandz pechez: il estoit necessaire d'avoir
ung mediateur/ c'est a dire ung reconsiliateur qui
appaisast ceste ire par l'oblation d'ung singu¬
lier sacrifice: duquel tous les sacrifices de la loy
et des prophetes estoient l'ombre. De quoy dit L'a¬
postre. * Si certainement quant nous estions en¬
nemys/ nous avons este reconseillez a dieu par
la mort de son filz: beaucoup plus/ nous qui
sommes maintenant reconseillez en son sang serons
nous sauvez de ceste ire par luy. * Mais quant
on dit que dieu se courrouce: ce n'est pas a dire qu'il
se trouble/ comme faict le courage de l'homme qui
se trouble: mais en transferant le mot selon les
mouvemens humains sa vengeance qui n'est que
juste/ a prins le nom de ire. Doncques par le
mediateur nous sommes reconseillez a dieu/ et re¬
cevons le sainct esprit: tellement que de enne¬
mys nous sommes faictz filz. * Car tous ceulx
qui sont conduictz par l'esprit de dieu/ ceulx
sont les filz de dieu: cela faict la grace par no¬
stre seigneur Jesuchrist.
1.Coꝝ.15.F. ¶ Le premier homme
Adam/ a este faict en ame vivante: le
dernier Adam a este faict en esprit vi¬
vifiant. Et ce qui est spirituel n'a pas
este premier: mais ce qui est animal/
puis apres ce qui est spirituel. Le pre¬
mier homme est terrien de la terre: le
second homme est celeste du ciel.
¶ Augustin au .vi. livre/ au .xix. cha¬
pitre de Genese a la lettre.
¶ Coustumierement aussi on demande: asca¬
voir se le corps animal (lequel maintenant nous
avons) a este premier forme a l'homme du limon
de la terre: ou le corps spirituel tel que nous
aurons quant nous ressusciterons? Combien certai¬
nement que l'ung soit mue en l'autre: car le corps
animal est seme et le corps spirituel se releve¬
ra: mais toutesfoys pourtant demande on quelle
chose a este faicte premier a l'homme/ car si le ani¬
mal a este premier/ nous ne reprendrons point
ce que nous avons perdu en luy: mais nous re¬
cevrons autant meilleur/ que le spirituel doibt
estre prepose a l'animal: quant nous serons
semblables aux anges de dieu.
¶ Au mesme .xxiiii. chapitre.
¶ Nous serons doncques renouvellez de la
vieillesse de peche: non pas au premier corps
animal auquel a este Adam: mais en ung meil¬
leur: c'est a dire en corps spirituel/ quant nous
serons faictz semblables aux anges de dieu: con¬
venables a l'habitation celeste: la ou nous n'au¬
rons que faire de la viande qui se corrompt. Nous se¬
rons doncques renouvellez par l'esprit de nostre
pensee: selon l'image de celuy qui nous a cree: la¬
quelle Adam perdit par son peche. Nous se-
rons aussi renouvellez de chair: quant ceste cho¬
se corruptible aura vestu incorruption: telle¬
ment que ce soit ung corps spirituel: auquel
n'estoit pas encore Adam mue/ mais debvoit
estre mue: s'il n'eust aussi deservi la mort du
corps animal en pechant.
¶ Au mesme .xxv. chapitre.
¶ Certainement le corps de Adam devant le pe¬
che povoit estre appelle mortel selon une cau¬
se/ et immortel selon l'autre cause. C'est a dire
qu'il estoit mortel: pour ce qu'il pouvoit mourir: et
immortel/ pour ce qu'il pouvoit non mourir.
Car c'est autre chose de non pouvoir mourir: com¬
me dieu a cree aucunes creatures immortelles:
et autre chose de pouvoir non mourir: selon la¬
quelle maniere le premier homme fut cree immor¬
tel: de ce qu'il luy estoit donne du boys de vie:
non pas de la constitution de nature: duquel
boys fut separe quant il eut peche affin qu'il
peult mourir/ que s'il neut pas peche/ pouvoit
non mourir. Il estoit doncques mortel selon la con¬
dition du corps animal: mais il estoit immor¬
tel par le benefice du createur. Car se le corps
animal est mortel pour ce qu'il pouvoit mou¬
rir: aussi pouvoit estre dit immortel de ce qu'il
pouvoit non mourir.
¶ Au mesme .xxvii. chapitre.
¶ En ce doncques sommes nous renouvellez/
selon ce que Adam a perdu: c'est a dire selon l'esprit
de nostre pensee. Mais selon le corps qui est seme
animal/ et resuscitera spirituel nous serons re¬
nouvellez en meilleur que jamais ne fut Adam.
Car l'apostre dit. En vous despouillant du
vieil homme avec ses oeuvres: vestez vous du
nouvel homme qui est renouvelle en la congnoissan¬
ce de dieu: selon l'image de celuy qui l'a cree. * Adam
par son peche perdit ceste image imprimee en
l'esprit de sa pensee: laquelle nous recevons par
la grace de justice. Car le corps spirituel et im¬
mortel/ auquel cestuy n'a pas encore este: et au¬
quel seront tous les sainctz resuscitans des
mortz/ cestuy est le bien qu'il perdit. Et pourtant
est ceste premiere estolle/ ou ceste justice/ de la¬
quelle il est tombe: ou s'il signifie le vestement
de corporelle immortalite: cestuy aussi l'a telle¬
ment perdu/ que a cause du peche n'a peu parvenir
a icelle. Car aussi dit on quelcun avoir perdu
sa femme ou avoir perdu son honneur: quant
il n'a pas ce qu'il avoit espoir d'avoir/ par ce qu'il
a offense celuy duquel il avoit cest espoir.
¶ Augustin au .ii. livre au .viii. chapitre de
Genese: contre les Manicheens.
¶ Nous ne debvons pas encore entendre l'homme
estre spirituel qui est faict en ame vivante/ et est
encore animal. Car adonc fut il faict spiri-
tuel: quant il fut constitue en paradis/ c'est
a dire en vie bienheureuse/ et qu'il receut le com-
mandement de perfection: affin qu'il fust par¬
faict par la parolle de dieu. * Et ainsi apres
qu'il eut peche/ en soy retirant du commande¬
ment de dieu: et qu'il fut chasse hors de para¬
dis/ en ce demoura il qu'il fust animal. Et
pourtant premier nous vivons selon l'hom¬
me animal/ nous tous qui vivons de luy/ qui
sommes naiz apres le peche: jusques a ce que
nous obtenons le spirituel Adam/ c'est a dire/
nostre seigneur Jesuchrist: qui n'a pas faict de
peche: et que nous par luy recreez et vivifiez
nous soyons restituez en paradis.
¶ De Predestination/
Vocation/ Justification/
et Glorification.
Chapitre .iiii.
¶ Rom̃.8.F.
N¬
Ous scavons que toutes cho¬
ses viennent en bien/ a ceulx
qui ayment dieu: a ceulx qui
selon le propos sont appellez sainctz.
Car ceulx qu'il a presceu/ et predestine
estre faictz conformes a l'image de
son filz: affin que cestuy soit le premier
naiz entre beaucoup de freres: ceulx
doncques qu'il a predestine: les mesmes
aussi a il appelle: et ceulx qu'il a ap¬
pelles/ les mesmes aussi a il justifie:
et ceulx qui a justifie: les mesmes
aussi a il magnifie.
Ephe.1.A. ¶ Beneict soit dieu/ et
le pere de nostre seigneur Jesuchrist: qui
nous a beneict en toute benediction spi¬
rituelle es choses celestes par Christ:
comme il nous a esleu en luy devant la
constitution du monde: affin que nous
feussions sainctz et sans macule/ en
sa presence/ en charite. Lequel nous
a predestine en l'adoption des filz/ par
Jesuchrist en luy mesme: selon le pro¬
pos de sa volunte pour la louenge
de la gloire de sa grace: en laquelle
nous a faictz agreables par son filz
le bien ayme: auquel nous avons la
redemption/ par son sang etc.
¶ Augustin au livre de la predestination
des sainctz/ au .x. Chapitre.
¶ Ceste difference est seullement entre predesti¬
nation et la grace: que predestination est la prepa¬
ration de la grace: mais la grace est le don qui est
desja faict. Predestination est celle qui ne peult
estre sans prescience: mais prescience peult estre sans
predestination. Dieu doncques a presceu par prede¬
stination/ ce qu'il devoit faire. Mais il peult
prescavoir/ ce aussi qu'il n'a pas faict et ne fera
pas/ comme tout peche. Et pourtant aussi qu'il y a
aucunes oeuvres qui sont tellement peche/ qu'elles
sont aussi les peines des pechez. De quoy est
dit. * Dieu les a baille en pensee reprouvee/ af¬
fin qu'ilz faicent ce qui n'appartient pas. Ce n'est pas
doncques icy le peche de dieu/ mais c'est le juge-
ment. Et pourtant la predestination de dieu/ qui est en
bien: c'est la preparation de la grace: et la grace
est l'effect de ceste predestination.
¶ Hierosme en l'exposition sur l'epistre aux
Ephesiens/ au premier Chapitre.
¶ Ceulx qui ont coustume de discuter entre
les parolles/ dient que telle difference est entre
predestination/ et propos: que predestination
signifie ce qu'il doibt venir d'aucune chose beau¬
coup par avant que celuy qui l'a en sa pensee l'or¬
donne de le faire. Mais propos: c'est quant desja
la deliberation est prochaine: et que a peu pres
l'effect ensuit la pensee et deliberation.
¶ Fulgence/ en son livre ad Monimum.
¶ Certainement aussi la predestination de dieu
n'est aultre chose: sinon eternelle preparation
de ses oeuvres a venir.
¶ Augustin en ses meditations/
au .xxviii. Chapitre.
¶ Nous sommes tous comme le drap de la femme qui
est aux flux de sang: venans d'une masse corrom¬
pue et souillee: nous portons en noz frontz la souil¬
leure de nostre immundicite (laquelle ne povons
mucer au moins de toy qui voys toutes choses)
pour quoy ne povons estre netz, se tu ne nous lave/
qui seul es net. * Tu nettoye ceulx d'entre nous qui
sommes les filz des hommes/ ausquelz il t'a pleu de
habiter: lesquelz tu as predestine devant le monde/
par les proffondz et inaccessibles secretz des ju¬
gemens incomprehensibles de ta sapience: (qui sont
tousjours justes combien qu'ilz soient secretz)
es ce sans leurs merites: et les as appelle du
monde/ et justifie au monde/ et les magnifie
apres le monde. Mais tu ne faictz point ce¬
cy a tous: dequoy tous les sages de la terre
s'esmerveillent/ et en sont tous faillis. * Et
moy aussi seigneur en considerant ceste cho¬
se: je suis espovente et tout confus de la haul¬
tesse des richesses de ta sapience et science: a la¬
quelle je ne puis attoucher/ ne aux jugemens
incomprehensibles de ta justice * pour ce que d'une
mesme terre tu faictz aucuns vaisseaux en hon¬
neur: et ses autres en contumelie eternelle.
Ceulx doncques que tu as esleu pour toy/ entre
plusieurs/ pour estre ton sainct temple: ceulx la
nettoye tu: en respandant sur eulx l'eaue nette:
desquelz tu congnois les noms et le nombre * les¬
quelz nullement ne peuvent perir: ausquelz tou¬
tes choses viengnent en bien: mesme aussi les
pechez. Car quant ilz tombent: ilz ne se rompent pas/
car tu metz ta main soubz eulx/ en gardant tous
leurs os/ que l'ung d'eulx ne soit froisse. Tou¬
tesfoys la mort des pecheurs est tres mauvai-
se: c'est a dire de ceulx/ que devant que tu feisse le
ciel et la terre/ selon le grand abisme de tes ju¬
gemens secretz/ mais tousjours justes: tu les a
presceu a la mort eternelle: desquelz le nombre
des noms/ et des mauvais merites est envers
toy qui a nombre le nombre du sablon de la mer/
et as mesure la profondeur de l'abisme * lesquelz
tu as delaisse en leurs immundicitez: ausquelz
toutes choses viengnent en mal: aussi mesme
leur oraison est tournee en peche: tellement
aussi quant ilz monteroient jusques au ciel/ et
qu'ilz mettroient leur nid entre les estoilles
du ciel: en la fin seront perdus et mis a neant
comme la fiente.
Ro.11.D. ¶ Certainement les dons
et la vocation de dieu sont sans repentance.
Rom̃.11.D. ¶ O haultesse des ri¬
chesses de la sapience et science de dieu/
combien sont incomprehensibles ses ju¬
gemens/ et ses voyes investigables.
Car qui a congneu le sens du seigneur/
ou qui a este son conseiller? ou qui est
cestuy qui premier luy a donne/ et on luy
en fera la retribution? Car de luy/ et
par luy/ et en luy sont toutes choses: a
luy est la gloire au siecle des siecles.
¶ Augustin/ ad Paulinum/ en la
cinquantiesme epistre.
¶ Les dons et la vocation de dieu sont sans re¬
pentance. Tu voys veritablement estre signi¬
fiez ceulx qui appartiennent au nombre des pre¬
destinez. Desquelz dit en ung autre lieu. * Nous
scavons que toutes choses viennent en bien a ceulx
qui ayment dieu: a ceulx qui selon le propos sont
appellez sainctz. * Car plusieurs sont appel¬
lez: mais peu de gens sont esleuz. * Mais ceulx
qui sont esleuz: iceulx sont appellez selon le pro¬
pos: esquelz la prescience de dieu/ sans nulle
doubte ne peult estre deceue. * Iceulx a il pre¬
sceu/ et predestine pour estre faictz conformes a l'ima¬
ge de son filz: affin que cestuy soit le premier naiz
entre plusieurs freres. Ceulx qu'il a predestine/
ceulx mesmes a il appelle. Ceste vocation est
selon le propos: et ceste est sans repentance. Et
ceulx qu'il a appelle: ceulx mesmes a il justifie.
Et ceulx qu'il a justifie: ceulx mesmes a il glori¬
fie. Se dieu est pour nous: qui sera contre nous?
* Ceulx ne sont pas en ceste vocation qui ne
perseverent pas jusques en la fin/ en la foy qui
oeuvre par charite: combien que aucunement ilz y
cheminent pour ung temps. Aussi veritablement
aucuns peuvent estre subit oster de ce monde/
affin que la malice ne changeast leur entende¬
ment: si ceulx appartiennent a celle predestina¬
tion et vocation qui est selon le propos/ et sans repen¬
tance. Mais affin que aucun presumptueux
ne juge nullement des choses secretes d'aul¬
truy: tellement qu'il dise pourtant ne sont ilz
point ostez subit hors de ceste vie devant qu'ilz
soient destructeurs de la foy/ pour ce qu'ilz ne chemi¬
nent pas fidelement en ceste vie et ce avoit con¬
gneu dieu en leurs cueurs/ combien qu'il semblast aul¬
trement aux hommes: que dira il maintenant des pe¬
tis enfans * lesquelz plusieurs qui ont receu le sacre¬
ment de la grace Chrestienne en cest eage sont pro¬
mis de venir a l'eage de virilite/ et sont faictz
apostatz c'est a dire separez de dieu/ la ou infalli¬
blement ilz eussent appartenu a la vie eternelle/
et au royaulme des cieulx/ se subitement ilz fus¬
sent allez hors de ceste vie? Dont vient cela sinon
qu'ilz n'appartiennent pas a ceste predestination/ ne a
ceste vocation qui est selon le propos et sans repentance?
La cause doncques pourquoy les ungz appartien¬
nent a ceste predestination et les autres non: icel¬
le cause peult estre secrete/ mais elle ne peult
estre injuste. Car y aura il iniquite enverz dieu?
Ja n'adviengne. Car aussi ceste chose appartient
a ceste haultesse des jugemens de laquelle l'apo¬
stre sainct Paul soy esmerveillant fut tout eston¬
ne/ disant. O haultesse des richesses etc. * Pour¬
tant vrayement les appelle il jugemens: affin que
nul n'estime que telles choses soient faictes/ ou par
l'iniquite/ ou par temerite de celuy qui les faict/
ou par cas d'aventure/ par ce que aucunes par¬
ties des siecles disposez soubz tant grande sa¬
pience de dieu y enclinent leur influence.
Ro.9.C. ¶ Car quant ilz n'estoient
pas encore naiz et qu'ilz n'avoient faict
ne bien ne mal: affin que le propos de
dieu demourast selon l'election: non
point par les oeuvres/ mais par celuy
qui appelle/ luy a este dit * le plus
grand servira au moindre. Ainsi qu'il
est escript. * J'ay ayme Jacob/ mais
j'ay hay Esau. Est doncques iniquite
envers dieu? Ja n'adviengne. Car il
dist a Moyse. * J'auray pitie de ce¬
suy de qui icy eu pitie: et donneray mi¬
sericorde/ a celuy de qui j'ay pitie. Ce
n'est pas doncques de celuy qui veult/
ne de celuy qui court/ mais c'est de
dieu qui en a pitie. Car l'escripture
dit a Pharaon. Car pour ce mesme
te ay je excite: affin que je monstre en
toy ma vertu/ et affin que mon nom
soit annonce en toute la terre. Il a pi¬
tie doncques de celuy qu'il veult/ et en¬
durcyt celuy qu'il veult. Parquoy tu
me diras. Que demande on plus
oultre? Car qui est cestuy qui resiste a
sa volunte. O toy homme/ qui es tu/
pour respondre a dieu? La chose for¬
mee dist elle a celuy qui l'a formee:
pourquoy m'as tu ainsi faict? Le po¬
tier de terre n'a il pas la puissance/
de faire d'une mesme masse/ l'ung des
vaisseaux en honneur/ et l'aultre en
contumelie?
Osee.2.D ¶ J'appelleray celle qui
n'est pas ma gent/ ma gent: et celle qui
n'est pas aymee/ aymee: et celle qui
n'a pas obtenu misericorde/ celle qui
a obtenu misericorde.
¶ Augustin/ au livre de predestination et
de grace/ au .ii. Chapitre.
¶ S'il a pitie de qui il veult/ et endurcit celuy
qu'il veult: que demande on plus oultre? Car qui
resistera a sa volunte? Ung chascun congnoisse
que par ceste sentence nous sommes fort contrainctz
a humilite/ et a pitie. Car quant le tres grand do¬
cteur en referant tout a dieu/ desnie tout au for¬
ces humaines: quelle autre chose enhorte il/
sinon que en nous resinant de tout nostre cueur
en dieu/ nous luy demandions aide de salut?
Celuy doncques que ceste diversite de la dispensa¬
tion de la grace divine/ esmeut: et qui cuide estre
injuste de desnier a l'ung ce que l'autre a receu: qu'il
entende comment le divin psalmiste a dit. * Tou¬
tes les voyes du seigneur sont misericorde et ve¬
rite * et qu'il recongnoisse que dieu agite les cho¬
ses humaines de tel jugement: que justement il
rend les peines deues/ ou les pardonne miseri¬
cordieusement. La souillure de la racine macu¬
lee est tellement esparse par les branches des
generations * que aussi ung enfant d'ung jour
n'est pas prive du peche de la premiere preva¬
rication: s'il n'est delivre par la grace du saul¬
veur qui ne luy est pas deue. Que si cestuy
n'est pas sans peche/ qui n'en peult avoir de
propre: il est doncques manifeste/ qu'il a tire
ce peche d'aultruy: duquel dit l'apostre. * Le
peche est entre au monde par ung homme/ et
la mort par le peche. Et celuy qui nye ceste cho¬
se: il nye premierement que nous soyons mor¬
telz. * Car la mort n'est pas la condition de na¬
ture: mais c'est la peine du peche: et est necessi¬
te que la peine suyve le peche. Si doncques (comme
il appert) nous sommes tous naiz debteurs de
la semence du prevaricateur: pour ce que en Adam
tous ont peche: et que ceste masse est condemnee des
le commencement/ de laquelle nous descendons:
nul ne soit si hardy que de se complaindre de sa du¬
rete ou de sa peine: laquelle peine aussi est deue
a ceulx qui ne sont pas en leurs propres pechez/
mais seullement sont en la condition de la natu¬
re pecheresse. Mais ce que dieu donne sa miseri¬
corde (qui n'est pas tenu de le faire) a aucuns qui
sont convertis par la vocation gratuite: on ne
le doibt pas referer a l'injustice du dispensa¬
teur: mais a la largesse tres misericordieuse du
donnant/ par raison de verite.
¶ Augustin en son manuel/ au
xcvi. Chapitre.
¶ Mais qui est celuy qui soit si insipient: qu'il
dise que dieu ne peult convertir en bien les mau¬
vaises voluntez des hommes/ telles qu'il voul¬
dra/ quant il vouldra/ et la ou il vouldra?
Mais quant il le faict: il faict par sa miseri¬
corde: et quant il ne le faict point: par jugement
ne le faict il pas. * Car il a pitie de celuy qu'il
veult/ et endurcit celuy qu'il veult. Et quant l'apo¬
stre disoit ceste chose il donnoit louenge a la gra¬
ce. A la louenge de laquelle avoit desja parle de
ces deux enfans au ventre de Rebecca: ausquelz
devant qu'ilz fussent naiz/ et qu'ilz n'avoient faict
ne bien ne mal: affin que selon l'election le pro¬
pos de dieu demourast: fut dit non pas pour
les oeuvres/ mais par celuy qui appelle: que
le plus grand serviroit au moindre. Pour la¬
quelle chose adjousta ung aultre tesmoignage
propheticque/ la ou est escript: * J'ay ayme Ja¬
cob: mais j'ay hay Esau. Et sentant que ce qui est
dit peult esmouvoir ceulx/ qui ne peuvent enten¬
dre par leur entendement ceste haultesse de gra¬
ce: dict. Que dirons nous doncques? Iniquite
est elle envers dieu? Ja n'adviengne. Car il sem¬
ble que ce soit injustice: que sans aucuns merites de
bonnes ou mauvaises oeuvres: dieu ayme l'ung
et haye l'autre. * En laquelle chose s'il vouloit
entendre des oeuvres a venir/ assavoir ou des
biens de l'ung/ ou des maulx de l'autre: les¬
quelles totallement dieu scavoit par avant:
il ne diroit nullement: non pas pour les oeu¬
vres: mais diroit/ par les oeuvres a venir: et
en telle maniere rendroit la solution de ceste
question: mesme ne feroit nulle question. Mais
quant maintenant et eut respondu: ja n'ad¬
viengne: c'est a dire ja n'aduiengne qu'il y ait
iniquite envers dieu: incontinent apres/ affin
qu'il prouvast que ce n'est pas faict par ini¬
quite qui soit en dieu: il dit. Certainement il
a dit a Moyse. * J'auray pitie de celuy a qui je
faictz misericorde: et feray misericorde a celuy
de qui j'ay pitie. Car qui est celuy (s'il n'est
fol) qui estime que iniquite soit envers dieu:
soit qu'il envoye le jugement de peine a ce¬
luy qui en est digne: soit qu'il faice misericor¬
de a celuy qui n'en est pas digne? Finablement
il conclud et dit. * Ce n'est pas doncques du
vueillant ne du courrant: mais vient de dieu
qui faict misericorde. Et ainsi tous les deux
enfans par nature estoient naiz enfans de ire/
* non pas vrayement par leurs propres oeuvres:
mais obligez par le lien de damnation originele¬
ment venant de Adam. Mais celuy qui a dit j'auray
pitie de celuy a qui je sais misericorde: et feray
misericorde a celuy de qui j'ay pitie: il a ayme Ja¬
cob par sa misericorde gratuite: et a hay Esau
par jugement qui luy estoit deu. Et combien qu'il fut
deu a tous deux: l'ung toutesfois congneut en
l'aultre/ qu'on ne se doibt pas glorifier de ses
merites differentes a l'aultre: de ce que en la mes¬
me cause il ne luy est pas advenu le mesme
tourment: mais que ce luy est donne par la largesse
de la divine grace: car ce n'est pas du vueillant/
ne du courant: mais il vient de dieu qui faict mi¬
sericorde. Et faict toutes choses par ung tres
hault et tres salutaire mistere. Et (comme son di¬
soit) la face des sainctes escriptures considerant
diligemment ceste chose/ nous admonneste. * Que
celuy qui se glorifie: qu'il se glorifie au seigneur.
¶ Augustin au livre de la predestination
des sainctz/ au .iiii. chapitre.
¶ Mais ce qui s'ensuyt. Il endurcit celuy qu'il
veult: icy l'affection de la pensee humaine est
ung petit confuse/ par la nouvellite de la pa¬
rolle. Mais il ne le fault pas tellement enten-
dre: que dieu faice la durete du cueur en l'homme:
laquelle n'y a pas este par avant. Car quelle
chose est la durete du cueur: sinon obvier aux
commandemens de dieu? * Parquoy tout ce que
l'homme/ qui est naiz apres ceste prevarication/
seuffre de tourmentz: qu'il confesse que justement/
luy est rendu et meritoirement. On dit/ que dieu
endurcist cestuy/ qu'il ne veult pas amolir. Ainsi
pareillement dit on que dieu aveuglyt celuy/
qu'il ne veult pas enluminer. Car ceulx qu'il
a predestine/ ceulx mesmes a il appelle etc. Car
celuy qui nous a donne la grace d'estre/ celuy
mesme nous donne la grace que nous soyons
en sa faveur et amour.
¶ Augustin en son Manuel. Chapitre .xcviii.
¶ Veritablemẽt dieu discerne seullement par
sa grace/ ceulx qui sont rachetez/ de ceulx qui
sont perdus: lesquelz une mesme cause venant de
la generation les avoit assemble en une masse.
Mais celuy qui oyt cecy: tellement qu'il dise:
quelle chose veult on plus se complaindre: car
qui resistera a sa volunte? Non pourtant qu'il
ne luy semble pas que dieu soit a blasmer/ pour ce
qu'il faict misericorde a celuy qu'il veult/ et en¬
durcist celuy qu'il veult. Ja ne adviengne que
nous soyons honteux de respondre ce que nous
veons que L'apostre a respondu. O toy homme
qui es tu pour respondre a dieu? La chose for¬
mee dit elle a celuy qui la faict: pourquoy m'as
tu ainsi faict? Et en ce lieu/ aucuns folz esti¬
ment/ que L'apostre a failly en ceste responce:
et que petitement a reprime l'audace du contre¬
disant. Mais ce qu'il a dit a grand poidz/ asca¬
voir. O toy homme qui est tu pour respondre a
dieu? Et en telles questions/ rappelle l'homme a
la consideration de sa capacite/ a peu de parol¬
les: mais selon la chose/ la response est grande:
Car s'il n'entend pas ces choses: qui est il pour
respondre a dieu? Aussi s'il l'entend/ d'autant treu¬
ve il moins a respondre. * Car s'il l'entend: il
voit que tout le genre humain/ est de tant grand
et juste jugement divin condemne en la racine apo¬
staticque: que quant aussi nul n'en seroit delivre/
encore nul ne pourroit justement vituperer la
justice de dieu: et fault que ceulx qui sont delivrez
soient tellement delivrez: que de plusieurs qui ne
sont pas delivrez/ et qui sont delaissez en tres juste
damnation/ il fust monstre quelle chose toute la
multitude avoit deservy: et aussi la ou le juste
jugement menoit ceulx qui sont delivrez/ si sa mi¬
sericorde non deue ne leur subvenoit: affin que
toute bouche de ceulx qui se veullent glorifier de
leurs merites/ soit estoupee: * et que celuy qui
se glorifie/ qu'il se glorifie au seigneur.
¶ Augustin ad Sixtum prestre Ro¬
main en l'epistre .cv.
¶ De ce que plusieurs estiment que dieu soit
accepteur de personne: en ce qu'ilz croient/ que
sans aucuns merites precedens/ il faict mise¬
ricorde a ceulx qu'il veult/ et appelle ceulx qu'il
veult/ et faict ceulx qu'il luy plaist religieux:
iceulx considerent peu/ que a celuy qui est damne
luy est deuement la peine rendue/ et a celuy qui
est delivre/ luy est donnee la grace non deue: tel¬
lement que l'ung ne se peult complaindre/ ne
l'autre soy glorifier: et que plus tost icy n'y a quel¬
que acception de personne/ la ou il les enve¬
loppe d'une mesme masse de damnation et de
peche: * affin que celuy qui est delivre appren¬
gne par celuy qui n'est pas delivre/ que aussi a
luy appartenoit la damnation/ se la grace ne
luy subvenoit. Que si c'est grace: il fault qu'elle
soit donnee sans quelque merite/ et par bonte gra¬
tuite. Mais c'est chose injuste (disent ilz) que en
une mesme mauvaise cause/ l'ung est delivre/
et l'autre est pugny. C'est doncques juste chose que
l'ung et l'autre soient pugnis: qui niera ceste cho¬
se? Rendons graces doncques au saulveur: quant
nous ne veons point qu'il nous soit rendu/ ce que
nous congnoissons estre rendu en la damnation de
ceulx qui sont semblables a nous/ laquelle chose
aussi nous estoit deue. Car si l'ung et l'autre
estoient delivrez on ne scauroit pas quelle chose
est deue au peche par droicte justice: et se nul ne
estoit delivre on ne scauroit pas quelle chose se¬
roit donnee par grace. Affin doncques que en ceste tres
difficile question nous usons des parolles de l'apo¬
stre. * Dieu voulant monstrer son ire/ et demon¬
strer sa puissance etc. La ou pour ce que toute la
masse est damnee: la justice rend la contumelie
deue/ et la grace donne l'honneur non deue: non
point par la prerogative du merite/ non point
par la necessite/ non point par la temerite de
fortune: mais par la haultesse des richesses de
la sapience de dieu. Pourquoy doncques se vante¬
roit de ses merites celuy qui est delivre: auquel s'il
luy estoit rendu selon ses merites/ il ne seroit
sinon damne? * Les justes doncques n'ont ilz nulz meri¬
tes? Ilz en ont vrayement/ pour ce qu'ilz sont justes:
mais les merites n'ont pas faict qu'ilz ayent este
justes. Car ilz ont este faictz justes/ quant ilz
ont este justifiez. Mais come dit l'apostre. * Vous
estes justifiez pour neant/ par sa grace. Si
nous demandons le merite de l'endurcissement.
Certainement toute la masse par son merite
est justement damnee: et dieu ne l'endurcist pas en
luy baillant la malice/ mais il l'endurcist en
ce qu'il ne luy donne pas misericorde. Et ceulx
a qui il faict le don/ ilz n'en sont pas dignes/ et
si ne le deservent pas: mais plus tost sont dignes
et deservent que ce ne leur soit donne. Mais si nous
demandons le merite de misericorde * nous ne
le trouverons point: car il n'en y a pas/ affin que
grace ne soit evacuee/ s'elle n'estoit pas donnee
gratuitement/ mais quelle fut rendue meritoi¬
rement. Car si nous disons que la foy a precede/
en laquelle estoit le merite de grace: quel me¬
rite a l'homme devant la foy? * Car quelle chose
a il/ qu'il ne le ait receu? Que si l'homme vou¬
loit demander quelle chose il auroit merite devant
la grace/ pour la recevoir: l'home pourroit trou¬
ver ses maulx/ et non pas des biens: voire aussi
quant la grace du saluateur le trouveroit seu¬
lement ayant vescu ung jour sur la terre.
¶ Hierosme a Hedibie/ en la question
x. au .iiii. Tome.
¶ Se Esau et Jacob n'estoient pas encore naiz/
et s'ilz n'avoient encore faict ne bien ne mal/ pour
perdre l'amour de dieu/ ou pour l'offenser: et que
leur election/ ou abjection monstre que ce n'estoit
point par le merite d'ung chascun d'eulx/ mais
par la volunte de celuy qui esleit ou qui re¬
jecte: que dirons nous doncques? Dieu est il injuste?
Selon l'exemple qu'il dit a Moyse * Je feray
misericorde a celuy de qui j'ay pitie: et auray
pitie de celuy a qui je fais misericorde. Doncques
se nous (dit il) recevons cela: que dieu faice tout
ce qu'il luy plaist: et que sans oeuvre ou sans me¬
rite il eslise ou condemne aucun: il s'ensuit donc¬
ques/ que ce n'est pas du vueillant/ ne du cou¬
rant/ mais c'est de dieu qui faict misericorde:
principalement la ou la mesme escripture/ c'est
a dire/ le mesme dieu dit a Pharaon. En ce mes¬
me te ay je excite: affin qu'en toy je monstre ma
vertu: et que mon nom soit annonce en toute
la terre. * S'il est ainsi: et que pour sa volun¬
te il faice misericorde a Israel/ et endurcisse
Pharaon: on faict doncques pour neant la
querelle et la complaincte/ de ce que n'avons
faict nulz biens/ ou que nous avons faict les
maulx: veu que en sa puissance et en sa vou¬
lunte es de eslire ou de rebouter aucun/ sans
quelque bonnes oeuvres ou mauvaises: et prin¬
cipalement veu que la fragilite humaine ne
peult resister a sa volunte. * Mais la cha¬
leur du soleil n'est que une chaleur: et toutes¬
fois selon les creatures qui sont dessoubz luy/
les unes il les fond/ et endurcist les aultres:
il espars les unes/ et restrainct les aultres. Car
la cire s'espart/ et la terre s'endurcist: et toutes¬
fois la nature de la chaleur n'est pas diverse.
Pareillement aussi la bonte et la clemence de
dieu/ endurcit les vaisseaux de ire qui sont con¬
venables a la perdition/ c'est a dire le peuple de
Israel: et appelle les vaisseaux de misericor¬
de qu'il a prepare pour la gloire: c'est a dire le
peuple gentil.
Rom̃.11.A. ¶ Les demourans sont
sauvez/ selon l'election de la grace de
dieu. Que si c'est par la grace desja
n'est ce point par les oeuvres. Aultre¬
ment grace ne seroit pas grace: quoy
doncques? Israel n'a pas obtenu ce qu'il
demandoit: mais l'election l'a obtenu:
et tous les autres ont este aveuglis/
comme il est escript. Dieu leur a donne
l'esprit de compunction: des yeulx
affin qu'ilz ne voyent/ et des aureil¬
les affin qu'ilz ne oyent/ jusques au¬
jourd'huy.
Rom.11.D. ¶ Il est verite que selon
l'evangile ilz sont ennemis/ a cause
de vous: mais selon l'election ilz sont
les biens aymez a cause des peres.
Les dons et la vocation de dieu sont
sans repentance.
¶ Augustin/ au livre de la predestina¬
tion des sainctz/ au .xvi. Chapitre.
¶ Il est verite que selon l'evangile ilz sont en¬
nemis a cause de vous: mais selon l'election ilz
sont bien aymez/ a cause des peres. Qu'est ce/
selon l'evangile ilz sont ennemis a cause de
vous: sinon que l'inimicite par laquelle ilz occi¬
rent Christ/ a prouffite a l'evangile/ comme
nous voyons sans doubte? * Et ce monstre il
estre venu par la dispense de dieu: lequel aussi
scait bien user des mauvais: non pas que les
vaisseaux de ire luy prouffitent: mais par ce
qu'il en use en bien/ ilz prouffitent aux vais¬
seaux de misericorde. Car quelle chose se pou¬
voit dire plus manifestement/ que ce qui est dit.
Selon l'evangile ilz sont ennemis/ a cause de
vous? * Il est doncques en la puissance des mau¬
vais de pecher. Mais que par ceste malice ilz
faicent une chose ou l'aultre en pechant/ il n'est
pas en leur puissance/ mais est de dieu qui divi¬
se les tenebres et les ordonne: tellement aussi que
de ce qu'il font contre la volunte de dieu/ n'est au¬
tre chose acomplie que la volunte de dieu. Voicy
ce qui est dit. Selon l'evangile ilz sont ennemis a
cause de vous. Car la main et le conseil de dieu
en avoit autant predestine pour estre faict par les
Juifz ennemis: qu'il estoit necessaire a l'evangile/
a nostre cause. Mais quelle chose est ce qui s'ensuit.
Selon l'election ilz sont bien aymez a cause des pe¬
res? Les ennemis de dieu qui sont peris en leurs
inimictiez/ et ceulx qui sont de la nation qui peris¬
sent encore par estre contraire a Christ: sont ilz
esleuz et bien aymez? Ja n'adviengne. Qui se¬
roit si fol de dire ces choses? * Mais combien
que ces deux motz icy (ascavoir ennemis/ et
bien aymez) soient entre eulx contraires: et
qu'ilz ne conviennent pas a une mesme person¬
ne: toutesfois peuvent estre ditz de la mesme
nation des Juifz/ et de la mesme semence selon
la chair de Israel: aux ungz pour leur prevarica¬
tion/ aux autres pour la benediction de Israel.
* Dequoy aussi apres que cestuy a dit. Selon l'e¬
lection sont bien aymez/ a cause des peres/ conse¬
quemment dit ce de quoy nous traictons. Car les
dons et la vocation de dieu sont sans repentance:
c'est a dire/ il demeurent fermes sans mutation.
Ceulx qui appartiennent a ceste vocation: tous
sont enseignez de dieu: et nul d'entre eulx ne
peult dire: j'ay creu pour ainsi estre appelle: car
la misericorde de dieu l'a prevenu/ par laquel¬
le a este ainsi appelle pour croire.
1.Corin.1.D. ¶ Mes freres regar¬
dez vostre vocation: car plusieurs sai¬
ges selon la chair ne sont pas esleuz ne
plusieurs puissans/ ne plusieurs nobles:
mais dieu a esleu les folles choses
du monde/ affin qu'il confonde les sai¬
ges: et les foibles choses du monde:
affin qu'il confonde les fortes: et les
choses non nobles et contemptibles/ et
les choses qui ne sont pas: affin qu'il
destruise les choses qui sont: affin que
toute chair ne se glorifie en sa pre¬
sence: mais vous estes de par luy en
Jesuchrist lequel est faict vostre sa¬
pience et vostre justice/ et vostre sain¬
ctification et redemption: affin que ainsi
qu'il est escript. Celuy qui se glori¬
fie/ qu'il se glorifie au seigneur.
Gala.1.C. ¶ Mais quant il a pleu
a celuy qui m'a separe du ventre de ma
mere: et m'a appelle par sa grace.
1.Pet.1.A. ¶ Pierre apostre de Je¬
suchrist: aux estrangiers espars es
parties de Ponte de Galatie/ de Ca¬
padoce: de Asie et de Bithinie: esleuz
selon la prescience de dieu le pere en
sainctification de l'esprit/ par l'obedien¬
ce et l'arrousement de Jesuchrist: la
grace et la paix vous soit multipliee.
Beneict soit dieu/ et le pere de nostre
seigneur Jesuchrist.
1.Pet.5.C. ¶ Mais le dieu de tou¬
te grace/ qui nous a appelle en sa
gloire eternelle/ par Jesuchrist ayans
ung petit souffert: iceluy parfera/ con¬
fermera/ et consolidera. A luy soit gloi¬
re et empire aux siecles des siecles.
2.Tim̃.1.C. ¶ Lequel nous a de¬
livre et appelle/ par sa saincte voca¬
tion: non pas selon noz oeuvres: mais
selon son propos/ et la grace qui nous
a este donnee par Jesuchrist/ devant
les temps des siecles.
Rom̃.1.A. ¶ Par lequel nous avons
receu la grace/ et l'office d'apostre/ en
son nom en toutes gens/ affin qu'ilz
obeissent a la foy: entre lesquelz vous
estes aussi appellez de Jesuchrist: a
tous ceulx qui sont a Romme bien ay¬
mez de dieu/ appellez sainctz.
¶ Augustin au livre de l'exposition
commencee sur l'epistre aux Romains.
¶ A tous (dit il) qui sont a Romme bien aymez
de dieu/ appellez sainctz.* Icy aussi monstre il
la benignite de dieu/ plus tost/ que leur meri¬
te. Car il ne dit pas/ a ceulx qui ayment dieu:
mais aux biens aymez de dieu. Car il nous a
premier ayme: devant tous noz merites: affin que
nous qui sommes aymez nous l'aymissions.
¶ Augustin/ contre deux epistres
des Pelagiens ad Bonifacium au
second livre/ au .ix. Chapitre.
¶ Les pelagiens disent qu'ilz confessent/ que
aussi la grace ayde le bon propos d'ung cha¬
scun: mais toutesfoys elle ne donne pas l'estu¬
de de vertu a celuy qui resiste. Et disent cela/
comme l'homme aye bon propos de soymesme
sans l'ayde de dieu/ et l'estude de vertu: par le¬
quel merite precedent il est digne d'estre ayde
par la grace de dieu suivante: car par adven¬
ture cuident ilz que l'apostre ait ainsi dit.
* Nous scavons que toutes choses aident en
bien a ceulx qui ayment dieu: a ceulx qui se¬
lon le propos sont appellez * tellement qu'il
voulust entendre le propos de l'homme: lequel
propos suyve la misericorde de dieu qui ap¬
pelle/ comme bon merite: ignorans que ceste
parolle (qui selon le propos ont este appellez)
a este dicte/ pour entendre le propos de dieu/ et
non pas de l'homme: par lequel a presceu et
predestine pour estre conformes a l'image de
son filz ceulx qu'il a esleu devant la constitu¬
tion du monde. Car tous ceulx qui sont appel¬
lez/ ne sont pas appellez selon le propos. * Car
plusieurs sont appellez/ mais peu de gens sont
esleuz. Ceulx doncques sont appellez selon
le propos/ qui sont esleuz devant la constitu¬
tion du monde. Il est verite que la grace sui¬
vant/ ayde le bon propos de l'homme: mais aussi
le bon propos ne seroit pas/ se la grace ne pre¬
cedoit. Aussi la bonne estude de l'homme/ com¬
bien qu'elle soit aydee par la grace quant elle
est commencee: toutesfoys aussi ne commence elle
pa◊◊◊◊◊ la grace.
¶ Augustin/ au livre de la correction
et de la grace. Chapitre .vii.
¶ Mais qui est celuy qui te juge? Et quelle chose
as tu que tu ne le aye receu? Et si tu l'as receu:
pourquoy t'en glorifie tu comme si tu ne l'avoys
point receu? nous debvons entendre * que nul ne
peult estre discerne de ceste masse de perdition
qui a este faicte par le premier Adam: sinon en
ce qu'il a ce don: que tout ce qu'il a/ qu'il l'a receu
par la grace du saulveur. Tous ceulx donc¬
ques qui sont discernez de ceste originale damna¬
tion/ par la largesse de ceste grace divine: il n'est
pas doubte que aussi leur est procure de ouyr la
saincte evangile: et quant ilz l'oyent/ ilz y croyent:
et perseverent en la foy qui besongne par chari¬
te jusques en la fin: que si aucunesfois ilz offen¬
sent: ilz sont amender par correction: aussi au¬
cuns d'iceulx/ combien qu'ilz ne soient pas cor¬
rigez par les hommes: toutesfois retournent en
la voye qu'ilz avoyent delaissez: et aucuns apres
qu'ilz ont receu ceste grace toute leur vie sont
tirez aux perilz de ceste vie/ et aucunesfois par
la mort hative. * Et certainement celuy qui les a
faict estre vaisseaux de misericorde/ faict tou¬
tes ces choses en eulx: lequel aussi les a esleu
en son filz/ devant la constitution du monde/ par l'e¬
lection de grace. Si c'est doncques grace/ desja n'est
ce point par les oeuvres. Certainement ilz sont
esleuz par l'election de grace/ sans leurs merites
precedens: car la grace leur est tout merite.
¶ Ambroise/ de la vocation des gen¬
tilz au premier livre. Chapitre .v.
¶ Regarde a toute la multitude des petis en¬
fans: esquelz excepte le peche par lequel le genre
humain est naiz en damnation/ nul ne peult ju¬
ger qu'il y ait aucuns merites precedens ou a ve¬
nir. * Mais tous ceulx de quoy icy nous par¬
lons/ devant qu'ilz ayent usaige de quelque enten¬
dement/ devant le franc arbitre de la volunte:
les ungz sont regenerez a beatitude eternelle/
les aultres passent oultre a perpetuelle misere
sans estre regenerez. Si tu confesse la coulpe ori¬
ginale/ tout le nombre est en peche: se tu cherche
l'innocence vertueuse: toute la multitude est en
vice. La justice humaine ne trouve pas de dif¬
ference: mais la grace de dieu inenarrable trou¬
ve bien quelque chose qu'elle eslise. Le conseil est au
secret divin: mais le don est manifeste: la pitie
monstre l'oeuvre/ mais la puissance muce la cau¬
se. Que si tu regarde a ceulx/ qui vivent longue¬
ment en leurs vices et pechez: puis sont renou¬
vellez en la fin de leur vie du sacrement de bap¬
tesme de Christ: et sans quelque suffrage de bon¬
nes oeuvres/ sont transportez en la compaignie
du royaulme celeste: comment entendras tu le di-
vin jugement/ se tu ne congnois sans doubter
* que les dons de dieu sont donnez pour neant.
Et comme ilz ne sont nulz pechez si delectables/
qui puissent empescher le don de grace: aussi
nulles oeuvres ne peuvent estre si parfaictes/
ausquelles par jugement soit deu comme retribu¬
tion/ ce qui est donne pour neant. * Car aultre¬
ment la redemption du sang de Christ seroit
vaine: et la prerogative des humaines oeuvres
ne donneroit pas lieu a la misericorde de dieu:
se la justification qui est faicte par grace estoit
deue aux merites precedens: tellement que ce ne
seroit pas le don du donnant/ mais seroit le
loyer de celuy qui oeuvre.
¶ Au mesme livre/ au .vii. Chapitre.
¶ Mais des petis enfans/ que sans aucun me¬
rite de bonne volunte/ ont leur cause commune
avec les autres hommes mortelz/ quant a la
playe originale: on ne peult amener quelque ex¬
position par laquelle soit enseigne/ pourquoy
les ungz sont saulvez qui sont regenerez/ et les
autres sont perdus sans estre regenerez. L'ame
de tout vivant/ et l'esprit de toute chair humai¬
ne est soubz la providence et la puissance de ce¬
luy qui les tient en sa main.
¶ Au second livre du mesme. Chapitre .vii.
¶ Il n'est pas licite de croire/ que ceulx qui n'ont
pas receu le sacrement de regeneration/ soient
appartenans a aucune beatitude. Mais on
doibt plus estre esmerveille et estonne: que la ou
l'oeuvre n'y empesche pas/ la ou l'arbitre n'y re¬
siste pas/ la ou est la mesme misere/ la mesme
imbecillite/ et la ou la cause est commune: que le
juge ne faict pas a l'ung comme a l'autre: et ceulx
que l'abjection reprouve sont telz/ que ceulx que
l'election prent pour soy. Et plusieurs autres
choses trouverez vous au mesme lieu.
¶ Au mesme livre/ au dernier Chapitre.
¶ Beneict soit dieu/ et le pere de nostre seigneur
Jesuchrist: qui nous a beneit etc. Et toutes les
autres choses qu'il assemble soubz la predica¬
tion d'ung mesme sens: enseignant que le don
et l'oeuvre de la grace/ est tousjours demoure
au conseil eternel de dieu: et que tous les filz
de adoption ne sont pas seulement esleuz au
temps auquel sont appellez eulx vivans: mais
aussi avant que le monde fut faict. En laquel¬
le election/ tout ce qui n'a pas este precongneu
des hommes: par nulle raison ne leur peult ad¬
venir. * Car tous ceulx qui doibvent venir au
royaulme de dieu de quelque temps qu'ilz soient
appellez: ilz sont signez en l'adoption devant
que tous les siecles ayent este. Et comme nul in¬
fidele n'est nombre en ceste compaignie: aussi
nul fidele ne peult estre separe de ceste societe.
Mais ceste eternelle et tousjours tranquille
congnoissance/ ne nous contrainct point par
quelque necessite/ de pecher: et aussi l'iniquite
ne descend pas dont la justice vient. Car com¬
me il soit que dieu qui est bon/ ait faict toutes
choses bonnes: et qu'il n'y ait nulle mauvaise
nature * la transgression voluntaire est de¬
scendue/ des franches voluntez: de quoy a
este bon quelles ayent este faictes libres: et la
nature muable/ de laquelle son integrite de¬
pendoit de l'essence incommuable: et se desjoin¬
gnist du souverain bien/ en tant qu'il se dele¬
ctoit mauvaisement de son propre bien: a la¬
quelle ruine maintenant y remedie la grace
de dieu. * Et pourtant est venu Jesuchrist en
ce monde/ pour briser les oeuvres du diable/
lesquelles sont tellement brisees: que en la de¬
struction d'icelles/ fault aussi que ceulx qui
sont secourus/ ayent peine: car aussi ceste cho¬
se est donnee de celuy qui sauve.
Proverb.16.A. ¶ Le seigneur a faict
toutes choses pour soymesme: voire
aussi l'infidele pour le mauvais jour.
Proverbi.20.D. ¶ Les voyes de
l'homme sont adressees du seigneur: et
qui est cestuy des hommes qui puis¬
se entendre sa voye?
Proverbio.16.B. ¶ Le cueur de
l'homme dispose sa voye: mais le sei¬
gneur adresse ses pas.
Amos.3.B. ¶ Il n'y aura nul mal
en la cite: que le seigneur ne l'aye faict.
Hiere.10.D. ¶ Seigneur je congnois
que la voye de l'homme n'est pas en sa
puissance: et n'est pas en la puissance
de l'homme qu'il adresse ses pas.
Threñ.3.E. ¶ Qui est cestuy/ qui
a dit qu'il seroit faict: sans que le sei¬
gneur le commande?
Ecclĩ.7.B. ¶ Considere les oeu¬
vres de dieu: que nul ne peult corri¬
ger celuy que dieu a delaisse.
Ecclĩ.11.B. ¶ Comme tu ignore
quelle et la voye de l'esprit: et par quelle
raison sont ensemble liez les os au
ventre de la femme enceincte: ain¬
si ne scais tu point les oeuvres de
dieu/ lequel est fabricateur de toutes
choses.
1.Reg.2.A. ¶ Le seigneur mor¬
tifie et vivifie: il meine aux enfers
et les rameine.
1.Regum.2.B. ¶ Il gardera les
piedz de ses sainctz: et les infideles
se tairont en tenebres: car l'homme ne
sera pas renforce de sa force.
¶ Au mesme/ des filz de Hely. E.
Et ilz n'ont pas ouy la voix de leur
pere: pour ce que le seigneur les voulu
occire.
1.Reg.10.D. ¶ Une partie de l'ar¬
mee s'en alla avec Saul desquelz dieu
avoit touche les cueurs.
3.Reg.12.D. ¶ Le roy ne obtempera
pas au peuple: pour ce que le seigneur
l'avoit destourne arriere.
¶ Augustin/ au livre du franc arbitre
et de la grace/ au .xx. Chapitre.
¶ Il me semble que j'ay assez dispute/ contre ceulx
qui vehementement parlent contre la grace de dieu:
par laquelle grace la volunte humaine n'est pas
ostee: mais est muee de mauvaise en bonne. Et
quant elle est bonne/ elle est aidee. Et avons tel¬
lement dispute: que non pas moy mais la mesme
escripture divine a parle avec eulx/ par tres
evidens tesmoignages de verite: laquelle escriptu¬
re divine/ s'elle est diligemment consideree * elle
monstre/ que non seullement/ les bonnes voluntez
des hommes que dieu a faict de mauvaises/ sont
aussi faictes de luy/ bonnes/ en bonnes oeuvres¬
et qu'il les adresse en la vie eternelle: mais aussi
monstrent que celles qui conservent la creature du
siecle/ sont tellement en la puissance de dieu: qu'il
les faict estre enclinez la ou il veult/ et quant
il veult/ ou a donner quelque bonne chose a
aucuns/ ou a faire quelque peine aux autres:
come luy mesme le monstre voire par ung juge¬
ment tres secret/ mais sans doubte tres juste.
* Car nous trouvons que aucuns pechez sont
aussi les peines d'aultres pechez: comme sont les
vaisseaux d'ire: que lapostre dit estre faictz pour
la perdition. Comme est l'endurcissement de Pha¬
raon: duquel aussi la cause est dicte: pour mon¬
strer en luy la vertu de dieu. De quoy le sei¬
gneur dist a Josue filz de Naue. * Les filz de
Israel ne pourront soustenir devant la face de
leurs ennemys. Qu'est ce/ qu'ilz ne pourront sou¬
stenir? Pourquoy ne soustenoient ilz point par
le franc arbitre: mais s'enfuyoient par crainte
ayant la volunte perturbee: sinon pour ce que le
seigneur dieu domine sur les voluntez des hom¬
mes? Et quant il est courrouce il met en crain¬
te ceulx qu'il veult. * Le mauvais homme filz
de Jeminy ne mauldisoit il pas le roy Da¬
vid de sa volunte? Et toutesfoys David di¬
soit. Laisse le mauldire: car le seigneur luy a dit
qu'il mauldissent David. * Voicy comment on
prouve/ que dieu use des cueurs/ voire aussi des
mauvais/ a la louenge et l'aide des bons. Ainsi
a il use de Judas qui livra Christ.
¶ Du mesme livre/ au .xxi. Chapitre.
¶ Qui est celuy qui ne craint telz jugemens di¬
vins: par lesquelz aussi dieu oeuvre es cueurs
des mauvais hommes tout ce qu'il veult: en leur
rendant toutesfoys selon leurs merites. Rega¬
dez quelles choses sont escriptes es lettres apo¬
stolicques/ au premier des Romains. Pourtant
les a dieu baille en immundicite selon les de¬
sirs de leurs cueurs. Item ung petit apres. Pour¬
tant les a dieu baille en passions ignominieu¬
ses. Et dieu les a baille en pensee reprouvee.
Et en la .ii. aux Thessaloniens/ au .ii. chapitre.
Pourtant leur envoye dieu l'oeuvre d'erreur: af¬
fin qu'ilz croient a mensonge. Par telz tesmoigna¬
ges de l'escripture saincte qui seroit long de les tous
reciter: est assez demonstre come j'estime: que dieu be¬
songne es cueurs humains en enclinant leurs
voluntez la ou il veult: soit a bien par sa mi¬
sericorde: soit a mal selon leurs merites: et ce
veritablemẽt par son jugement/ aucunesfoys
manifeste/ et aucunesfois secret: mais neant¬
moins tousjours juste. * Car ce doibt estre une
chose ferme/ et immobile en vostre cueur: qu'il
n'y a point d'iniquite envers dieu. Et par ce/
quant vous lisez es lettres de verite/ que les homes
sont seduictz de dieu/ ou assourdis/ ou endur¬
cis en leurs cueurs: ne doubtez point/ que leurs
mauvais merites ont precede/ pour justement
souffrir telles choses affin que vous ne enchees
en ce dict de Salomon. L'insipience de l'home/ ma¬
cule ses voyes: mais dieu le cause en son cueur.
Jo.6.D. ¶ Tout ce que mon pere
me donne/ viendra a moy. Nul ne
peult venir a moy: se mon pere qui
m'a envoye ne le tire. Et est escript
es prophetes. * Ilz seront aussi tous en¬
seignez de dieu. Quiconcque a ouy
du pere/ et apris: il vient a moy.
Joan.13.B. ¶ Je congnois ceulx
que j'ay esleu.
Joã.15.C. ¶ Vous ne m'avez point
esleu/ mais je vous ay esleu: et vous
ay mis pour aller/ et pour rapporter
le fruict/ et que vostre fruict demeure.
Je vous ay esleu du monde.
Matt.10.C. ¶ Deux passereaux
ne sont ilz point vendu pour ung denier: et
l'ung d'iceulx ne cherra point sur la
terre/ sans votre pere. Mesme les che¬
veulx de votre chief sont tous nombrez.
Esai.62.A. ¶ Tu ne seras plus
appellee/ la delaissee: et ta terre ne
sera plus appellee/ la desolee. Mais
seras appellee/ ma volunte est en el¬
le. Voicy le seigneur a donne sa voix
aux dernieres parties de la terre.
Dictes a la fille de Syon. Voicy ton
sauveur vient: voicy son loyer avec
luy: et son oeuvre est devant luy. Et les
appelleront peuple sainct rachetez du
seigneur. Et tu seras appellee la cite
demandee/ et non pas la delaissee.
¶ Augustin au livre de la predestination
des sainctz/ au .viii. Chapitre.
¶ Tout ce que mon pere me dnne/ viendra a moy.
Qu'est ce: il viendra a moy/ sinon il croyra en
moy? mais/ que ce soit faict/ le pere le donne.
Semblablement ung petit apres dit. * Ne mur¬
murez point l'ung avec l'aultre. Nul ne peult
venir a moy: se mon pere qui m'a envoye ne le
attire: et je le ressusciteray au dernier jour. Et
quiconcque a ouy du pere et a apris/ il vient a
moy. Qu'est ce/ quiconque a ouy de mon pere et
a apris/ vient a moy: sinon qu'il n'y a nul qui
oye et qui aprengne de mon pere/ qu'il ne viengne a
moy? * Et si tous ceulx qui ont ouy du pere et
ont apris de luy/ viengnent a luy: certainement
tous ceulx qui ne viengnent pas/ n'ont pas ouy
du pere/ et se n'ont pas apris de luy. Car si au¬
cun avoit ouy/ et apris: il viendroit. Car aussi
jamais nul ne ouyt ou aprist qu'il ne vint.
Mais quiconcques a ouy et apris du pere (com¬
me dit la verite) cestuy vient. Ceste escolle est
fort loing des sens de la chair/ en laquelle le pe¬
re est ouy/ et enseigne que l'on viengne au filz. La
est aussi le mesme filz: car celuy mesme est sa
parolle: par laquelle il enseigne ainsi: et ne faict
pas cela par l'aureille de chair/ mais du cueur.
Ensemble aussi est la/ l'esprit du pere et du filz.
Car aussi cestuy n'est pas sans enseigner: et n'en¬
seigne pas tout seul. * Nous disons que les
oeuvres de la trinite sont inseparables. Et est
le sainct esprit/ duquel l'apostre dit. * Ayant
aussi de mesme esprit de soy. Mais pour ce est
il principalement attribue au pere: que le seul
engendre/ est de luy engendre: et de luy procede
le sainct esprit. Nous voyons que plusieurs vien¬
gnent au filz: pour ce que nous voyons que plu¬
sieurs croyent en Christ: mais en quel lieu et
comment ilz ont ouy ce/ du pere/ et comment ilz
ont apris nous ne le voyons point. Veritable¬
ment ceste grace est secrete. Qui est celuy qui
doubte que ce ne soit grace? * Et ainsi ceste gra¬
ce/ laquelle par le don de la largesse divine est
secretemet donnee au cueur des hommes n'est re¬
fusee de nul cueur quelque dur qu'il soit. Car
pour ce est elle donnee/ affin que premier la du¬
rete du cueur soit ostee. Quant doncques le pere
est ouy par dedens: et qu'il enseigne qu'on viengne
ne au filz: il oste le cueur de pierre/ et donne ung
cueur de chair. Et ainsi faict il/ les filz de pro¬
mission/ et les vaisseaux de misericorde qu'il a
prepare pour la gloire. La cause doncques pour¬
quoy il n'enseigne point tous les hommes de ve¬
nir a Christ: n'est autre chose/ sinon que tous
ceulx qu'il enseigne/ il les enseigne par sa mi¬
sericorde: et ceulx qu'il n'enseigne pas/ il ne les
enseigne point par son jugement. Car il n'est pas
en vain escript aux prophetes. * Tous aussi seront
enseignez de dieu. Et quant il eut premis ce tes¬
moignage/ adonc dit il. Quiconque oyt du pe¬
re/ et aprent/ il vient a moy. * Ainsi doncques que en¬
tierement nous disons/ d'aucun maistre d'escolle qui
est seul en une cite: cestuy enseigne les lettres
a tous ceulx qui sont la: non pas que tous les apren¬
nent: mais pour ce que nul ne les aprent sinon de
luy. Pareillemẽt nous disons droictement: dieu
enseigne tous les hommes de venir a Christ: non
pas que tous y viennent: mais pour ce que nul n'y
vient autrement. Mais pourquoy il ne les en¬
seigne point tous: l'apostre l'a demonstre * pour ce
que dieu voulant demonstrer son ire/ et monstrer
sa puissance etc. * De la est ce que la parolle
de la croix est follie a ceulx qui perissent:
mais a ceulx qui sont sauvez c'est la vertu de
dieu. Tous ceulx la enseigne dieu de venir
a Christ: tous ceulx la veult il qu'ilz soient
sauvez et qu'ilz viengnent a la congnoissance de
verite. Car s'il eut voulu aussi enseigner de ve¬
nir a Christ/ ceulx ausquelz la parolle de la
croix est follie: sans doubte/ iceulx aussi vien¬
droient. * Pourquoy (disent ilz) ne les enseigne
il point tous? Se nous disons/ que c'est pour ce
qu'il ne veullent pas apprendre: adonc on nous
respondra. Et ou est ce qu'il est dit de luy. * Sei¬
gneur quant tu nous convertiras/ tu nous vivi-
fieras. Ou si dieu ne faict pas vouloir ceulx
qui ne vouloient pas: pourquoy doncques prie
l'eglise selon le commandement du seigneur
pour ses persecuteurs.
2.Thessa.3.A. ¶ Certainement la
foy nest pas a tous. Mais le seigneur
est fidele/ qui vous confermera: et
vous gardera de mal.
¶ Augustin contre les Pelagiens et Ce¬
lestiens/ de la grace/ au .x. Chapitre.
¶ Tous ceulx qui oyent le seigneur par l'escriptu¬
re qui promect le royaulme des cieulx/ n'ont point
tous la foy: ou tous ceulx a qui on conseille de
venir a celuy qui dit. * Venez a moy vous tous
qui labourez/ ne sont pas deliberez de venir.
Mais qui sont ceulx qui ont la foy/ et qui sont
deliberez de venir a luy: cestuy mesme l'a assez
monstre/ disant. * Nul ne vient a moy: si mon
pere qui m'a envoye ne le tire. Et ung petit
apres/ la ou il parloit des incredules/ dit. Je
vous ay dit/ que nul ne vient a moy/ s'il ne luy
est donne de mon pere.
¶ Du mesme livre/ au .xiiii. Chapitre.
¶Tous ceulx qui ont ouy de mon pere/ et apris/
viennent a moy. * Parquoy de celuy qui ne vien¬
dra pas/ ne peult estre deuement dit: cestuy a
ouy/ et a apris qu'il fault venir: mais il n'a pas
voulu faire ce qu'il a apris. Cela n'est nullement
bien dit de ceste maniere d'enseigner/ par laquelle
dieu enseigne par sa grace. Car (come dit la veri¬
te) si tout homme qui a apris/ vient: certainement
aussi tout homme qui ne vient pas/ n'a aussi pas
apris. Mais qui est celuy qui ne saiche bien que
aucuns veullent venir et aucuns ne veullent
pas venir en l'arbitre de leur volunte? Mais
cest arbitre peult estre seul s'il ne vient pas:
mais s'il vient/ cela ne peult il faire s'il n'est ay¬
de. * Et est tellemẽt aide/ que seullement ne scait
pas quelle chose est de faire: mais aussi faict ce qu'il
scait/ estre a faire. * Et par ce est/ que quant dieu
enseigne/ ce n'est point par la lettre de la loy:
mais enseigne tellement par la grace de l'esprit/
que ce que ung chascun aura apris/ ne le congnoi¬
stra pas seullement/ mais aussi l'appetera en le
voulant faire/ et le parfera en faisant. Et par ce¬
ste divine maniere d'enseigner/ aussi ceste vou¬
lunte et ceste operation/ n'est pas seullement ay¬
dee selon la possibilite naturelle de vouloir ou
de faire: mais tout homme qui a apris du pere/ n'a
pas seullement la puissance de venir/ mais de
faict il vient: la ou desja la possibilite de natu¬
re a commence/ et la ou desja est l'affection de la
volunte et l'operation de l'oeuvre.
¶ Du mesme livre au .xxiiii. Chapitre.
¶ Qu'ilz lisent doncques et qu'ilz entendent: qu'ilz
regardent/ et qu'ilz confessent: que dieu ne oeuvre
pas es cueurs des hommes par la loy et la doctri¬
ne sonnant par dehors: mais par une interio¬
re et secrete/ merveilleuse et ineffable puissance:
non pas seullement les vrayes revelations/
mais aussi les bonnes voluntez.
¶ Fulgence au premier livre/
ad Monimum.
¶ Du filz de dieu Jehan dit. Nous scavons que
cestuy s'est monstre/ affin qu'il ostast les pechez:
et n'y a point en luy de peche. Ainsi doncques/
que peche n'est pas en luy: pareillement peche
n'est pas de luy. Et ce qui n'est pas de luy/ ce n'est
pas son oeuvre. Et ce qui n'est nullement en son
oeuvre: nullement n'a este en sa predestination,
* Parquoy les mauvais ne sont pas predesti¬
nez a ce qu'il faicent mal quant ilz sont attirez et
esmeuz par leur concupiscence: mais a cela sont ilz
predestinez qu'ilz seuffrent justement/ contre
leur volunte. La necessite n'est pas exprimee
par le nom de predestination/ par aucune con¬
traincte de la volunte humaine: mais la mise¬
ricordieuse et juste disposition eternelle de la di¬
vine oeuvre a venir/ est annoncee. Et l'eglise
chante a dieu misericorde et jugement: lequel a son
oeuvre telle en l'homme: que par le secret conseil de
sa volunte non pas toutesfois injuste: donne gra¬
tuitement misericorde au miserable/ ou rend la
justice deue a celuy qui est injuste. Mesme il donne
au debteur par sa misericorde/ ce qu'il luy pour¬
roit demander/ s'il vouloit: ou aussi justement
avec les usures redemande ce qu'il luy appartient:
et rend au mauvais debteur ce qu'il luy estoit deu
pour ses iniquitez. * Et ainsi fault/ ou que la mi¬
sericorde totallement previenne celuy qui est indi¬
gne/ ou que dieu le trouve digne de ire. Car ce¬
stuy donne pour neant la grace a celuy qui n'en est
pas digne: par laquelle l'infidele justifie/ soit en¬
lumine par le don de bonne volunte/ et par la fa¬
culte de bonne oeuvre: tellement que la ou la mi¬
sericorde previent/ il commence a bien vouloir: et
par la misericorde qui le suit/ a puissance de
faire le bien qu'il veult.
¶ Parquoy doncques dit sainct Paul
au second de la premiere a Timo¬
thee.B. Lequel veult que tous hom¬
mes soient sauvez: et qu'ilz viennent a
la congnoissance de verite.
¶ Et en la seconde de sainct Pierre
au troiziesme. D. Dieu a patience/
pour vous: par ce qu'il ne veult pas
que aucuns perissent: mais que tous
se retournent a penitence.
¶ Augustin/ au livre de la correction
et de la grace/ au .xiiii. Chapitre.
¶ Quant les hommes par la correction vien¬
nent ou retournent en la voye de justice: qui
est celuy qui faict le salut en leurs cueurs: sinon
dieu qui donne accroissement a ce que l'ung plante
et l'autre arrouse/ et a ce que ung chascun faict
aux champs ou aux arbres? * auquel nul franc
arbitre ne peult resister/ quant il veult sauver
quelcun. Car le vouloir ou non vouloir est tel¬
lement en la puissance du voulant ou du non vou¬
lant/ qu'il n'empesche pas la divine volunte/ et ne
surmonte pas la puissance. Mesme iceluy faict
ce qu'il veult de ceulx qui ne sont pas sa volunte.
* Et ce qui est escript. Que dieu veult que tous
hommes soient sauvez: et toutesfois tous ne sont
pas sauvez: y se peult veritablement entendre
par plusieurs manieres. Il veult que tous hom¬
mes soient sauvez/ tellement qu'on entende tous
les predestinez: car tout le genre des hommes est
en eulx/ come il est escript des Pharisiens. * Vous
dismez toute poree: la ou ne fault pas enten¬
dre/ sinon celle qu'ilz avoient. Car aussi ne dis-
moient ilz point toutes les porees qui estoient par
tout le monde. Selon ceste maniere aussi est dit.
* Comme aussi je plais a tous en toutes choses.
* Car celuy qui dist cela plaisoit il a tant de ses
persecuteurs? Mais il plaisoit a tout genre de
hommes/ que l'eglise de Christ assembloit/ fust
a ceulx qui desja estoient dedens/ ou a ceulx
qui debvoient estre en icelle. Il ne fault pas
doncques doubter/ que les voluntez humaines
ne peuvent resister a la volunte de dieu/ qui est
au ciel et en la terre/ et a faict tout ce qu'il a
voulu: et aussi a faict tout ce qui est a venir
parquoy ne le peuvent empescher qu'il ne face
ce qu'il veult: quant aussi des mesmes voluntez
des homes en faict ce qu'il veult/ et quant il veult.
Comme il est escript. * Et Saul s'en est alle en
sa maison en Gabaa. Et les puissans hom¬
nes s'en allerent avec luy/ desquelz dieu avoit
touche les cueurs.
¶ Augustin en son Manuel/ au .c. et .ii.
¶ Dieu veult que tous hommes soient sauvez non
pas qu'il n'y ait personne: qu'il ne vueille sau¬
ver: lequel ne voulu pas faire les vertus des mi¬
racles envers ceulx/ desquelz dit qu'ilz eussent
faict penitence s'il eut faict les miracles: mais
tellement que par tous les hommes/ nous entendons
tout le genre humain distingue selon aucunes
differences/ assavoir les roys/ les homes privez:
les nobles/ les vilains: les haultz eslevez/ les
humbles: les saiges/ les non saiges: ceulx qui
sont entiers de corps/ les debiles: les ingenieux/
les imbecilles/ et folz: les riches/ les povres/ et
les moyens: les hommes/ les femmes/ les enfans:
les serviteurs: les adolescens/ et les plus an¬
ciens: les jeunes/ et les anciens: ceulx qui sont
constituez en toutes langues/ et en toutes meurs:
en tous ars et en toute professions: en diversitez
de voluntez et de conscience innumerable: et en
toute autre difference des hommes. * Car quelle est
la sorte de toutes ces choses/ que dieu ne vueille
que les hommes soient sauvez par toutes les na¬
tions/ et ce par son seul filz nostre seigneur: et que
pour ce il le faict/ que luy qui est tout puissant
ne peult en vain vouloir tout ce qu'il vouldra?
Aussi l'apostre avoit commande/ que on priast/
pour tous les hommes: et avoir specialement ad¬
jouste: pour les roys/ et pour ceulx qui sont en
sublimite: que l'on povoit estimer/ que par pompes et
orgueil de ce siecle/ ilz auroient horreur de l'hu¬
milite de la foy chrestienne: pourtant disoit il.
Car c'est bonne chose devant nostre sauveur no¬
stre dieu: c'est a dire/ que l'on prie aussi pour tel¬
les gens. Et incontinent apres affin qu'il ostat
le desespoir/ il adjousta. Lequel veult que tous
hommes soient sauvez.
¶ Augustin ad Vitalem. en l'epistre .cvi.
¶ Mais comme ce qui est dit. * Tous seront vivi¬
fiez en Christ: comme il soit que si grand nombre
sont damnez de mort eternelle: est dit a ceste cau¬
se * que tous ceulx qui recoivent la vie eternelle/ ilz
ne la recoivent pas sinon par Christ. Pareille¬
ment ce qui est dit. Dieu veult que tous hommes
soient sauvez: comme il soit que desja n'a pas vou¬
lu que tant grand nombre soient sauvez: a ceste cau¬
se est il dit/ que tous ceulx qui sont sauvez/ ne sont
sauvez sinon par sa volunte: et si ces parolles
icy de l'apostre se peuvent aultrement enten¬
dre: toutesfoys ne peuvent estre contraires a ce¬
ste tres manifeste verite: en laquelle nous voyons
si grand nombre qui ne sont pas sauvez/ par ce
que dieu ne le veult pas/ combien que les hom¬
mes le voulussent bien. * Et comment desert
la volunte humaine que la grace divine luy
soit donnee: se elle est donne par la misericor¬
de a ceulx a qui elle est donnee: tellement que
ce soit pure grace? Comment sont en ceste chose
recompensez les merites de la volunte hu¬
maine? Quant vrayement ceulx a qui ceste gra¬
ce n'est pas donnee ne sont en riens differens le
plus souvent/ ne par merite/ ne par volunte a
ceulx a qui elle est donnee/ mais seullement par
misericorde/ et toutesfoys ne leur est pas don¬
nee/ par le juste jugement de dieu. Car il n'y a
pas d'iniquite envers dieu. Mais c'est affin que
ceulx a qui elle est donnee entendent/ comment
gratuitement elle est donnee: la ou justement
leur pourroit estre deniee: car elle est justement
deniee a ceulx qui ont pareille cause.
¶ Augstin en son Manuel/
au .xcv. Chapitre.
¶ Il n'est pas de doubte que dieu ne faice bien:
aussi en laissant faire toutes les choses qui se
font mal. Car il ne le permect/ sinon par juste
jugement. Et veritablement tout ce qui est juste:
est aussi bon. * Combien doncques que les choses qui
sont mauvaises/ en tant quelles sont mauvai¬
ses/ ne soient pas bonnes: toutesfois il est bon/
que les mauvaises choses soient/ aussi avec les
bonnes. Car se ce n'estoit bon/ assavoir que aussi
les maulx fussent/ nullement ne seroient par¬
mis par le bon seigneur tout puissant. Au¬
quel sans doubte est aussi facile de non laisser
estre ee qu'il ne veult pas: que de faire ce qu'il
veult. Que si nous ne croyons ceste chose: le com¬
mencement de la confession de nostre foy est de¬
struict: auquel nous confessons croire en dieu le pere
tout puissant. * Car aussi veritablement n'est il
appelle tout puissant pour autre chose: sinon que
tout ce qu'il veult il le peult faire: et l'oeuvre de
la volunte toute puissante n'est pas empeschee
par la volunte d'aucune creature.
¶ Au mesme/ au .xcvi. Chapitre.
¶ Par quoy fault veoir comment il est dict de
dieu ce aussi que L'apostre a dict tres veritable¬
ment. Lequel veult que tous hommes soient sau¬
vez. Car comme il soit que non point tous/ mais
que plusieurs ne sont pas sauvez il semble a
veoir desja que ce que dieu veult ne soit pas faict:
ascavoir par ce que la volunte humaine em¬
pesche la volunte de dieu. Car quant on deman¬
de la cause pourquoy tous ne sont pas sau¬
vez. On a de coustume de respondre: pour ce que
iceulx ne le veullent pas. Ce vrayement qu'il ne
peult estre dit des petis enfans: ausquelz n'est
encore ne vouloir/ ne non vouloir. Car si on
jugeoit que par droict devroit estre attribue a la
volunte des enfans ce qu'ilz font par mouve¬
ment quant on les baptise: nous dirions aussi
qu'ilz seroient sauvez contre leur volunte/ d'autant
qu'ilz y resistent autant qu'ilz peuvent. Mais le
seigneur plus manifestement parle en l'evangile/
en reprochant a la cite infidele disant. Combien
de fois ay je voulu assembler voz filz/ ainsi que
la poulle assemble ses petis poulletz soubz ses
aeles/ et ne l'avez point voulu? comme si la vo¬
lunte de dieu estoit surmontee par la volunte
des hommes: et que la ou les plus foibles par ce
qu'ilz n'ont pas voulu ont mis empeschement/
celuy qui est le tres puissant n'a peu faire ce qu'il
vouloit. * Et ou est ceste totale puissance par
laquelle il a faict au ciel et en la terre tout ce
qu'il a voulu: s'il a voulu recueillir les filz de
Hierusalem/ et ne l'a pas faict? Ou c'est plus
tost/ que icelle n'a pas voulu que ses filz ayent
este rassemblez de luy/ mais combien qu'elle ne
le voulut pas/ neantmoins cestuy a rassemble
ses filz/ ascavoir ceulx qu'il a voulu: car il n'a
faict riens au ciel ou en la terre qu'il n'ait vou¬
lu: et n'a riens voulu qu'il ne l'ait faict * mais a
faict tout ce qu'il a voulu.
¶ Au mesme livre/ au.c. et .i. Chapitre.
¶ Mais combien grandes que les voluntez soient/
ou des anges/ ou des hommes/ ou des bons/ ou
des mauvais/ ou de ceulx qui veullent ce que
dieu veult/ ou de ceulx qui veullent aultre chose
que dieu ne veult: la totale puissance de la vo¬
lunte de dieu demeure tousjours victorieuse:
laquelle ne peult estre mauvaise. * Car aussi
quant elle envoye du mal elle est juste: et certai¬
nement celle qui est juste n'est pas mauvaise.
Parquoy dieu qui est tout puissant/ soit que par
sa misericorde il aye mercy de celuy qu'il veult/
soit que par jugement il endurcisse celuy qu'il
veult: se ne faict il riens mauvaisement/ et ne
faict riens contre sa volunte: et faict tout ce
qu'il veult.
¶ De la double loy/ asca¬
voir Naturelle/ et Positi¬
ve: et du peche.
¶ De la loy Naturelle. Chapitre .v.
¶ Proverb.3.A.
P¬
Rens confidence au seigneur
aussi de tout ton cueur: et ne
te appuye point sur ta pruden¬
ce. Pense a luy en toutes tes voyes:
et iceluy adressera tes pas. Ne soye
pas saige envers toymesme. Crains
dieu et te retire du mal. Honnore dieu
de ta substance: et donne aux povres
des premices de tous tes fruictz etc.
Thob.4.B. ¶ Mais aye dieu en
ta pensee tous les jours de ta vie. Et
te garde que tu ne consente jamais a pe¬
che/ et que tu ne transgresse les commande¬
mens du seigneur nostre dieu. Fais
aumosne de ta substance: et ne destour¬
ne pas ta face de quelque povre. Car
ainst sera faict que pareillement la face
du seigneur ne se destournera pas de
toy. Soye aussi misericordieux que tu
pourras. Se tu as beaucoup/ donne
abondamment. Se tu as peu de chose:
aussi advise de voluntiers donner ung
peu. L'aumosne sera grande confidence
devant le souverain dieu/ a tous ceulx
qui la font. Ce que tu ne vouldroys que
ung aultre te feist/ regarde que tu ne le
faice jamais a aultruy.
Matth.7.B. ¶ Parquoy tout ce
que vous voulez que les hommes vous
faicent/ faictes le aussi a eulx.
Rom̃.2.C. ¶ Car quant les gens
qui n'ont point de loy/ font naturel¬
lement les choses qui sont de la loy:
telle maniere de gens qui n'ont point
de loys/ sont loy a eulx mesmes: les¬
quelz monstrẽt l'oeuvre de la loy es¬
cripte en leurs cueurs: par ce que leur
conscience leur rend tesmoignage/
aussi des pensees accusans l'ung l'aul¬
tre/ ou aussi deffendans au jour que
dieu jugera les secretz des hommes
selon mon evangile par Jesuchrist.
¶ Augustin en la seconde quinquagene en
la .lvii. psalme au premier verset.
¶ Comme il soit veritablement que la verite a
escript en noz cueurs par la main de celuy qui
nous a forme. * Ne fais point a aultruy/ ce que
tu ne vouldrois point qui te fut faict. Devant
aussi que la loy fut donnee/ a nul n'estoit par¬
mis de ignorer cela: affin qu'l y eut cause pour
les juger/ voire aussi ceulx a qui la loy n'estoit
pas donnee. Mais affin que les hommes ne se com¬
plaingnissent/ que aucune chose leur deffaillist:
la chose fut escripte es tables/ laquelle ne lisoient
pas en leurs cueurs. Et leur fut mis devant
les yeulx/ ce qu'ilz estoient contrainctz de regarder
en leur conscience: et par l'addition de la voix de
dieu par dehors/ l'homme fut comme contrainct
dedens/ par ce que l'escripture dit. * L'interrogation
de celuy qui est sans pitie se fera par ses cogi¬
tations. La ou il y a interrogation/ la est la loy.
* Mais pour ce que les hommes appetans les cho¬
ses qui sont par dehors/ aussi se sont bannis de
eulx mesmes: la loy escripte leur fut aussi don¬
nee/ non pas quelle ne fust escripte aux cueurs:
mais pour ce que toy qui estois fuy arriere de
ton cueur/ tu seras rattains de celuy qui est par¬
tout: et seras rappelle par dedens a toymesme.
Et pour ce regarde quelle chose crie la loy es¬
cripte/ a ceulx qui ont laisse la loy escripte en
leur cueur. * Vous prevaricateurs/ retournez a
vostre cueur. * Et qui t'a enseigne de non vou¬
loir que ung aultre prenne la compaignie de ta fem¬
me? Qui t'a enseigne que tu ne veulx pas qu'on
te desrobe? Qui t'a enseigne de non vouloir
souffrir injure? et toute aultre chose qui se peult
dire universellement ou particulierement? Car
il y a plusieurs choses/ desquelles si les hommes
en sont interroguez/ il respondront appertement/
qu'ilz ne le veullent pas souffrir. Or mainte¬
nant/ se tu ne veulx point souffrir ces choses
icy: es tu seul entre tous les hommes? Ne vis tu
pas en la societe de la congregation humaine?
Celuy qui a este faictz avec toy/ est ton compai-
gnon: et sont tous faictz a l'image de dieu: se ce
n'est que ilz viennent a briser par cupiditez ter¬
riennes/ ce qu'il a forme. Ce doncques que tu ne
veulx point qu'il te soit faict/ ne le faictz point
a autruy. * Car tu juge une chose estre mau¬
vaise/ en ce que tu ne le veulx point souffrir: et
la loy par dedens escripte en ton cueur/ te con¬
trainct de congnoistre ceste chose. Tu faisois
quelque chose/ la ou on crioit entre tes mains: com¬
ment seras tu contrainct de retourner a ton
cueur/ quant tu souffre la mesme chose entre
les mains d'autruy? Larcin est il bon? Non.
Je demande. Adultere est il bon? Et tous crient/
non. Homicide est il bon? Tous crient qu'ilz en
ont detestation. Est il bon de convoiter la cho¬
se de son prochain? La voix de tous est que non.
Ou si tu ne le confesse pas encore: voicy quelcun
qui vient/ et qui desire ta chose: regarde s'il te
plaist/ puis respondz ce que tu veulx. Parquoy
tous ceulx qui seront interroguez de ces choses
icy/ crieront que telles choses ne sont pas bon¬
nes. * Derechief des benefices peult estre pa¬
reillement dit/ non pas seullemẽt de ceulx qui ne
nuysent pas/ mais aussi de ceulx que l'on peult
donner et bailler. Comme si tu as fain/ et que tu
souffre la famine: et ung aultre a du pain en
abondance/ et oultre suffisance: et il congnoit que
tu en as disette/ et s'il ne t'en donne pas/ il t'en des¬
plait a toy qui a fain: quant doncques tu seras
rassasie qu'il te desplaise/ aussi quant tu congnoi¬
stras ung autre avoir fain. * Ung pelerin qui a
affaire de couverture/ vient en tous pays: et cestuy
n'est pas receu. Adonc cestuy crie que la cite est inhu¬
maine/ et que aux infideles il trouveroit plus fa¬
cilement refuge. Cestuy sent l'iniquite/ pour ce
qu'il souffre: toy par adventure/ tu ne le sens
point. Mais il fault que tu pense/ que tu es pe¬
lerin: et que tu regarde comment te pourroit des¬
plaire celuy qui ne te bailleroit pas ce que tu
ne veulx point bailler en ton pays a celuy qui
est estrangier. Et ainsi doncques reviens/ toy
prevaricateur reviens a ton cueur: la est escri¬
pte la loy que tu ne faice a aultruy ce que tu ne
vouldrois point que l'on te feist.
Esaie.24.A.B. ¶ La terre a plou¬
re et s'est escoulee/ et est devenue mala¬
de: tout le monde s'est escoule: la haul¬
tesse du peuple de la terre s'est affoi¬
blie. Et la terre est infectee par ses
habitans. Pour ce qu'ilz ont transgres¬
se la loy: ilz ont change le droict: ilz
ont dissipe l'aliance eternelle. Et
pour ceste chose/ malediction devorera
la terre: et ses habitans pecheront:
pourtant fourseneront ceulx qui luy
font honneur et peu de gens seront
delaissez.
¶ Hierosme sur ce passaige/
au .viii. livre.
¶ Que les Juifz escoutent (lesquelz se glori¬
fient qu'ilz ont seul receu la loy du seigneur) que
premierement toutes gens/ et tout le monde a receu
la loy naturelle: et que pour ce a este donnee la loy
par Moyse/ apres que la premiere loy estoit dissi¬
pee. De laquelle dit l'apostre. * Quant les gens qui
n'ont point de loy/ font naturellement les cho¬
ses qui sont par la loy: ceulx icy qui n'ont point
de loy/ sont loy a eulx mesmes: lesquelz demon¬
strent l'oeuvre de la loy escripte en leurs cueurs.
Ceulx doncques qui garderont ces loix: ilz auront
loyer: mais ceulx qui les laisseront: ilz souffriront
les choses que la parolle propheticque a maintenant
dit et menace. Et ainsi que au commencement dieu be¬
neict toute creature qu'il avoit faict: ainsi maul¬
dira il ceulx qui sont terriens/ en la fin etc.
¶ Ambroise/ au livre de Para¬
dis/ au huytiesme
Chapitre.
¶ Quelle chose est peche/ sinon la prevarica¬
tion de la loy divine/ et l'inobedience des comman¬
demens celestes? Car nous ne jugeons point
des commandemens celestes/ par les aureilles du
corps: mais pour ce que c'est la parolle de dieu/ au¬
cunes opinions de bien et de mal sont en nous
pullulees: quant naturellement nous enten¬
dons/ que ce qui est mal/ le debvons eviter: et que
aussi naturellement nous entendons/ que ce qui est bon
nous est commande. Parquoy en cela sommes nous
estimez ouyr la voix du seigneur: de ce qu'il def¬
fend aucunes choses/ et commande les autres. Et
pourtant: si aucun n'obeist pas aux choses que
nous croyons estre une foys commandees de
dieu: cestuy est estime coulpable de la peine.
* Mais le commandement de dieu n'est pas leu
de nous: comme escript d'encre dedens aucunes ta¬
bles de pierre: mais le tenons imprime en noz
cueurs par l'esprit de dieu vivant. Doncques
nostre opinion faict a soymesme la loy. Car si
les gentilz qui n'ont pas de loy/ font naturelle¬
ment les choses qui appartiennent a la loy: ilz
sont loy a eulx mesmes. Parquoy l'humaine
opinion/ est en elle comme la loy de dieu.
¶ Augustin contre Julian Pelagien/
au .iiii. livre/ au .iii. Chapitre.
¶ Pourtant sont dictz ceulx qui sont sans loy/ fai¬
re naturellemẽt les choses de la loy: pour ce que
aucuns des gentilz sont venus a l'evangile/ et non
pas ceulx de la circoncision/ a laquelle a este don¬
nee la loy: et pourtant naturellement sont ve¬
nus: car icelle nature a este en eulx corrigee par
la grace de dieu/ affin qu'ilz vinssent a croire.
¶ Augustin ad Hilarium/ en
l'epistre .lxxxix.
¶ Pourtant aussi que la loy est en la raison de l'hom¬
me (lequel desja naturellement use de l'arbitre de
liberte) et est escripte en son cueur: par laquelle
est incite que nul ne faice a autruy quelque mal/ que
luy mesme ne vouldroit pas souffir. Et selon
ceste loy tous ont este prevaricateurs: voire aussi
ceulx qui n'avoient pas receu la loy donnee par
Moyse: desquelz est leu en la psalme .cxvii.
* J'ay estime que tous les pecheurs de la ter¬
re ont este prevaricateurs. Mais tous les pe¬
cheurs de la terre n'ont pas este prevaricateurs
de la loy donnee par Moyse/ de ce que tous ne
l'ont pas receu: mais toutesfoys s'ilz ne eussent
este prevaricateurs d'aucune loy: ilz ne seroient
pas appellez prevaricateurs. Car la ou il n'y
a point de loy/ la n'y a il point de prevarication.
* Quant doncques la loy qui fut donnee en Pa¬
radis fut transgressee/ depuis ce temps/ l'homme est
naiz de Adam/ avec la loy de peche et de mort: de
laquelle est dit. * Je voy une autre loy en mes
membres repugnante a la loy de mon esprit la¬
quelle me rend captif en la loy de peche/ qui est en
mes membres. Laquelle toutesfoys si elle n'estoit
corroboree par mauvaise acoustumance/ seroit
plus facilemẽt vaincue: ce toutesfoys ne se fe¬
roit point sans la grace de dieu. Et par ceste loy
qui est en l'usaige de la raison de l'ame raison-
nable/ et en l'eage de l'homme qui desja use de rai¬
son/ qui est transgressee: tous les pecheurs de
la terre sont fais prevaricateurs. * Aussi beau¬
coup plus abonde le delict/ par la prevarica¬
tion de ceste loy qui est donnee par Moyse. Car
si une loy estoit donnee qui puist vivifier: la ju¬
stice seroit totallement de la loy. * Mais l'escri¬
pture a enclos toutes choses soubz peche: affin
que la promesse fut donnee aux croyans/ par la foy de
Jesuchrist. Se tu recongnois ces parolles/ el¬
les sont apostolicques: de laquelle loy dit derechief.
La loy est mise a cause de la transgression: jusques
a ce que la semence fust venue/ a laquelle a este fai¬
cte la promesse/ disposee par les anges en la
main du mediateur: en louant Christ/ pour la
grace duquel tous sont sauvez: assavoir les pe¬
tis de la loy de peche et de la mort avec laquelle
nous sommes naiz. et aussi les plus grandz lesquelz
en mal usant de l'arbitre de leur volunte/ ilz ont
transgresse la loy naturelle de ceste raison: et
aussi ceulx qui ont receu ceste loy qui est donnee par
Moyse/ et qu'ilz sont occis par la lettre en la trans-
gressant. Mais aussi quant l'homme transgresse les
commandemens evangelicques: il put comme celuy qui
est mort desja de quattre jours: et toutesfoys ne
doibt on pas desperer de luy: a cause de la gra¬
ce de celuy qui n'a pas dit de basse voix/ mais la
publie a haulte voix. * Lazare viens dehors.
¶ Augustin/ sur sainct Jehan/ au .xlix.
traicte/ au .xi. Chapitre.
¶ Quant Homme est naiz: il est desja naiz avec
la mort: pour ce qu'il tire le peche de Adam. De¬
quoy dit l'apostre. * Par l'homme est entre le pe¬
che au monde etc. * Voicy tu as icy le premier
jour de la mort: que l'homme tire de la generation
de la mort. Puis apres il croist: et commence de
approcher aux ans de raison/ pour savourer la
loy naturelle/ laquelle tous ont fichee au cueur:
assavoir. * Ne fais point a autruy/ ce que tu ne
vouldrois point qu'il te fut faict. Ce n'est pas
dit des payens: et en ceste nature n'est il pas au¬
cunement leu? Veulx tu souffrir qu'on te desro¬
be? Certainement non. Voicy la loy qui est en ton
cueur. Ce que tu ne veulx point souffrir ne les
fais point. Et aussi les hommes transgresse ceste
loy. Voicy le second jour de la mort. Aussi la
loy a este donnee divinement par Moyse servi¬
teur de dieu. Il est la dit. Tu ne occiras point.
Tu ne feras point de paillardise. Tu ne diras
nul faulx tesmoignage. Honnore ton pere et ta
mere. Tu ne convoiteras point la chose de ton
prochain. Voicy la loy qui est escripte/ et icelle est
contemnee. Voicy le tiers jour de la mort. Que re¬
ste il? L'evangile aussi est venue: on annonce le
royaulme des cieulx: Christ est partout pu¬
blie: la peine est menacee: la vie eternelle est
promise: et toutesfoys icelle est contemnee. Les hom¬
mes transgressent l'evangile. Voicy le quatries¬
me jour de la mort. Et pourtant commence il a
puir. Mais a telz doibt on nier la misericor¬
de? Non/ non. Car aussi le seigneur ne desdaigne
pas de venir a telz gens pour les exciter.
¶ De la loy Positive/
qui est double: ascavoir/ divi¬
ne et humaine.
¶ Et premierement de la loy
divine ou Mosaicque.
Chapitre .vi.
¶ Rom̃.2.B.
C¬
Ertes tous ceulx qui ont pe¬
che sans loy: ilz periront sans
loy: et tous ceulx qui ont peche
en la loy: ilz seront jugez par la loy.
Rom̃.3.C. ¶ Nous scavons vraye¬
ment que tous ceulx a qui la loy parle:
qu'elle parle a ceulx qui sont en la loy:
affin que toute bouche soit estouppee:
et que tout le monde soit faict subject
a dieu: car nulle chair ne sera justi¬
fiee devant luy par les oeuvres de la
loy. Car par la loy est la congnois¬
sance du peche. Et maintenant la
justice de dieu est manifestee sans la
loy: et est tesmoignee par la loy/ et les
prophetes.
Rom̃.4.C. ¶ Et si ceulx qui sont
de la loy sont heritiers: la foy est a¬
neantie/ la promesse est abolie. Car
la loy engendre ire.
Rom̃.5.D. ¶ Mais la loy est en¬
tree/ affin que le peche abondast: mais
la ou le peche est abonde/ la est plus
abondee la grace: tellement que comme le
peche a regne jusques en la mort: aussi
pareillement que la grace regne par la
justice jusques en la vie eternelle/
par Jesuchrist nostre seigneur.
Rom̃.5.C. ¶ Le peche n'estoit pas
impute quant il n'y avoit pas de loy:
mais la mort a regne depuis Adam
jusques a Moyse/ aussi en ceulx qui
n'ont pas peche: a la similitude de la
prevarication de Adam/ qui est la for¬
me de celuy a venir.
Rom̃.7.B. ¶ Je n'ay point congneu
le peche/ sinon par la loy: car je ne sca¬
voye que c'estoit de la concupiscence/ se la
loy n'eust dist. Tu ne convoiteras
point. Car sans la loy/ le peche estoit
mort. Et je vivoye aucunesfois sans
loy. Mais quant le commandement fut
venu/ le peche commencea a vivre.
Mais moy/ je suis mort: et le comman¬
dement qui m'estoit baille pour la vie/
a este trouve en moy pour la mort.
Car le peche/ prenant occasion par le
mandement/ m'a seduit: et par ce mesme
m'a occis/ Et ainsi la loy est vraye¬
ment saincte/ et le mandement est
sainct/ et juste/ et bon.
Rom̃.8.A. ¶ Ce qui estoit impos¬
sible a la loy/ en quoy elle estoit af¬
foiblie par la chair: dieu envoyant
son filz en similitude de la chair de
peche/ aussi du peche a damne de pe¬
che en la chair: affin que la justification
de la loy fust acomplie en nous.
1.Corin.15.G. ¶ La loy est la ver¬
tu de peche.
Gala.2.D. ¶ Certainement par
la loy/ suis mort a la loy. Car si la
justice est par la loy: doncques Christ
est mort pour neant.
Gala.3.C. et.D. ¶ Car si l'heri¬
tage estoit par la loy: desja ne seroit
elle point par la promesse. Mais dieu
l'a donnee a Abraham par promesse.
Qu'est ce doncques de la loy? Elle est
mise a cause de la transgression: jus¬
ques a ce que la semence fust venue/
a laquelle il avoit faict la promesse.
La loy doncques est elle contre les pro¬
messes de dieu? Ja n'adviengne. Car
si la loy fust donnee telle qu'elle peust
vivifier: vrayement la justice seroit
de la loy. Et ainsi la loy a este nostre
pedagogue a Christ: affin que nous
feussions justifiez par foy.
1.Timo.1.A. ¶ Nous scavons aussi
que la loy est bonne quant quelcun
use * legitimement d'icelle: en con¬
gnoissant ceste chose: que la loy n'est
pas mise pour le juste: mais pour les
injustes/ et pour ceulx qui ne sont
pas subjectz/ pour les infideles et
pecheurs etc.
Hebre.7.C. ¶ Aussi la loy ne saict
venir a nulle perfection.
Hebre.10.A. ¶ La loy aussi ayant
l'ombre des choses a venir: jamais
ne peult faire parfaictz ceulx qui y
approchent.
¶ Ambroise/ au livre de Jacob/ et de la
vie bienheureuse/ au .vi. Chapitre.
¶ Quelle chose doncques avoit on affaire que la
loy fust publiee/ si elle ne debvoit pas proffiter?
Nous avions desja la loy de nature: ung chascun
estoit loy a soymesme/ ayant l'oeuvre de la loy
escripte en son cueur. Nous n'avons point tenu
ceste la/ pourquoy luy adjoustoit on une aul¬
tre/ es oeuvres de laquelle la chair ne peult estre
justifiee? Le lien est venu/ et non pas la deli-
vrance: la recongnoissance des pechez a este ad¬
joustee/ et non pas la remission. Nous avons
tous peche: nous ne povons prendre excuse par
ignorance/ la bouche est fermee a tous. * Tou¬
tesfois elle m'a proffite j'ay commence de confesser
ce que je nioye: j'ay commence a congnoistre mon pe¬
che/ et a ne plus couvrir mon injustice * j'ay com¬
mence a prononcer contre moy mon injustice au
seigneur: et tu as pardonne les iniquitez de mon
cueur. Mais aussi ce me proffite que nous ne
sommes point justifiez par les oeuvres de la
loy. Car je n'ay riens dequoy je me puisse glori¬
fier en mes oeuvres: je n'ay riens pour me vanter: et
pourtant me glorifieray je en Christ. Je ne me
glorifieray pas pour ce que je soye juste: mais
me glorifieray pour ce que je suis rachete. Je me
glorifieray/ non pas pour ce que je soye sans peche:
mais pour ce qu'ilz me sont pardonnez.
¶ Augustin de la lettre et de l'esprit au .ix. Chapitre.
¶ La loy monstre seullement/ quelle chose on
doibt faire/ et de quoy on se doibt garder: affin
que la volunte acomplisse/ ce qu'elle monstre: et que
ainsi l'homme soit justifie. Mais o toy homme/
considere quelle chose s'ensuyt. * Certes main¬
tenant (dit il) sans la loy/ la justice de dieu est
manifestee: et tesmoignee par la loy/ et les pro¬
phetes. Est ce ung petit son aux sourdz? La
justice (dist il) de dieu est manifestee. Ceulx qui
veullent establir leur justice/ ignorent celle ju¬
stice. A celle ne veullent ilz pas estre subjectz.
La justice de dieu (dit il) est manifestee. Il n'a
pas dit la justice de l'homme/ ou la justice de la
propre volunte. La justice de dieu/ non pas celle
par laquelle il est juste: mais celle par laquelle
il vest l'homme quant il justifie l'infidele. Ceste
est elle tesmoignee par la loy/ et les prophetes?
Certainement la loy et les prophetes luy ren¬
dent tesmoignage. * La loy en ce que en com¬
mandant et menaceant et ne justifiant personne
demonstre assez que l'homme est justifie par l'ay¬
de de l'esprit/ et par le pur don de dieu. Les pro¬
phetes/ pour ce que la venue de Christ a acom¬
ply ce que les prophetes on predit. Et de ce en¬
suyt et adiouste/ disant. Mais la justice de dieu
est par la foy de Jesuchrist: c'est a dire par la
foy par laquelle on croit en Christ. Et ainsi que
la foy de Christ est dicte/ non pas celle par la¬
quelle Christ croit: ainsi est dicte la justice de
dieu/ non pas celle de laquelle dieu est juste. Car
l'une et l'aultre est a nous. Mais pour ce est elle
dicte a dieu et a nous: qu'elle nous est donnee
par sa largesse. La justice doncques est sans la
loy/ mais elle n'est pas manifestee sans la loy.
Mais la justice de dieu est sans loy/ laquelle il
donne a celuy qui croit/ par l'esprit de grace/ sans
l'aide de la loy: c'est a dire sans estre aide de la
loy. * Veritablement nous ne sommes pas ju¬
stifiez par la loy/ ne par nostre propre volun¬
te: mais sommes justifiez pour neant par sa
grace: non pas que ce se faice sans nostre vo¬
lunte: mais nostre volunte est monstree foi¬
ble par la loy/ affin que la grace guerisse no¬
stre volunte/ et que la volunte guerie acomplis¬
se la loy/ sans estre constituee soubz la loy/ et
sans avoir affaire de la loy. Car la loy n'est
pas mise pour le juste.
¶ Augustin sur sainct Jehan/ au .iii.
traicte au premier chapitre.
¶ La loy fut donnee par Moyse/ qui les tenoit
coulpable. Car quelle chose dit l'apostre? * La
loy est entree/ affin que le peche abonde. Cecy
poise aux orgueilleux/ assavoir ce qu'il dit/ af¬
fin que peche abonde. Car ilz attribuent beaucoup
a eulx mesmes: et assignoient beaucoup a leurs
forces: et si ne pouvoient accomplir la justice/ se
cestuy qui l'avoit commande ne l'aidoit. Dieu vou¬
lant dompter leur orgueil/ il donna la loy: com¬
me s'il eut dit. Voicy/ acomplissez/ affin que vous
n'estimez pas estre sans celuy qui commande: vous
n'estes pas sans commandeur: mais il n'y a nul qui
l'acomplisse. Doncques s'il n'y a nul qui l'acomplisse:
dont vient qu'il ne l'acomplit pas? Pour ce qu'il est
naiz de la branche du peche et de la mort qui est
venue de Adam/ et a tire avec luy ce qui est icy
conceu. Le premier homme est tombe: et tous ceulx qui
sont naiz de luy/ ont tire de luy la concupiscence
de la chair. Il falloit que ung autre homme fut
naiz/ lequel n'a tire nulle concupiscence. Parquoy
est dit en l'escripture/ homme et homme: assavoir/
homme a la mort/ et homme a la vie: ainsi que dit l'apo¬
stre. * Car certainement la mort est par l'homme: et
la resurrection des mortz est par l'homme. Tous
ceulx qui sont justifiez par Christ/ sont justes.
Non pas en eulx mesmes/ mais en Christ.
* Car si tu demande quelle chose ilz sont en eulx
mesmes: ilz sont Adam. Et si tu demande quelle
chose ilz sont en Christ: Ilz sont justes. Pour¬
quoy? Pour ce que nostre seigneur Jesuchrist qui est
le chief/ n'est pas venu par la branche de peche:
mais toutesfoys il est venu avec la chair mor¬
telle. La mort estoit la peine des pecheurs: mais
au seigneur estoit le don de misericorde. Ce¬
stuy n'avoit point de cause dequoy il deubt
mourir/ et si est mort. Mais tu as cause pour¬
quoy: et si ne veulx point mourir? Souffre vo¬
luntairement d'ung franc couraige selon ton me¬
rite/ ce que cestuy a bien voulu souffrir/ affin
qu'il te delivrast de la mort eternelle. Il est donc¬
ques ung homme/ et l'autre homme. Mais l'ung
n'est que homme seullement: et l'autre est dieu et
homme. L'ung est l'homme de peche/ et l'autre est
l'homme de justice. Tu es mort en Adam: re¬
suscite en Christ. Car l'ung et l'autre te est
deu. Combien que tu aye creu en Christ tou¬
tesfoys tu rendras ce que tu doibtz de Adam.
* Mais le lien de peche ne se tiendra pas eter¬
nellement: car la mort temporelle du seigneur ton
dieu/ a occis ta mort eternelle. Mes freres/
icelle est la grace/ icelle est la verite: pour ce qu'elle
est promise et donnee. Celle n'estoit pas en l'an¬
cien testament: car la loy menaceoit/ et ne ay¬
doit pas: elle commandoit/ et si ne guerissoit pas:
elle demonstroit la langueur/ mais elle ne l'o¬
stoit pas. Mais icelle appareilloit pour le me¬
decin qui debvoit venir avec grace et verite: com¬
me si le medecin premier envoyoit son servi¬
teur/ a quelcun qu'il veult guerir/ affin qu'il le
trouve tout lie. L'homme n'estoit pas sain: et si
ne vouloit pas estre guery. Et affin qu'il ne
fust pas guery: il se vantoit estre sain. * La loy
fut envoyee: laquelle le lia: et il se trouva coul¬
pable: desja crioit il pour son lien. Le seigneur est
venu: il le guerit par aucunes medecines ame¬
res et ung petit terribles. Car il dit au malade
Souffre/ aye patience: et luy dit/ ne ayme pas
le monde: que le feu de continence te guerisse: que
tes playes souffrent le fer de persecution. Tu en
avois paour/ combien que tu fusse lie: mais cestuy
qui estoit libre et qui n'estoit pas lie/ a veu ce qu'il
te donne. Il a premier souffert/ affin qu'il te con¬
solast comme s'il disoit. * Que crains tu de souf¬
frir pour toy: je souffre premier pour toy. Ceste
est la grace/ et aussi la grande grace. Qui est
cestuy qui la pourra dignement louer? Mes
freres je parle de l'humilite de Christ. Qui est
cestuy qui dira en explicant et en parlant la ma-
jeste de Christ et sa divinite?
Jo.1.C. ¶ La loy est donnee par
Moyse: grace et verite a este faicte
par Jesuchrist.
Jo.7.C. ¶ Moyse ne vous a il
pas donne la loy? et nul de vous ne
faict la loy.
Exo.20.A. ¶ Tu ne convoiteras
point.
¶ Augustin de la lettre et de l'esprit au .iiii. Chapitre.
¶ Tu ne convoiteras point/ est ung tres mani¬
feste et tres salutaire commandement. Que si quelcun
l'acomplist/ il n'aura nul peche quel qu'il soit. Et
pour ce l0apostre l'a esleu comme pour ung general/
par lequel il a comprins toutes choses: comme si
ceste estoit la voix de la loy deffendant tout pe¬
che/ ce qu'il dit. * Tu ne convoiteras point. Car
aussi ne commet on nul peche sinon en convoitant.
Et pourtant la loy qui a commande ceste chose/ est
bonne et louable. Mais la ou le sainct esprit ne
ayde pas/ en inspirant au lieu de la mauvaise
concupiscẽce/ une bonne concupiscence: c'est a dire en
respandant charite en noz cueurs: combien que ceste loy
soit bonne: toutesfois en deffendant/ elle augmen¬
te les mauvais desirs. * Car ce que l'on convoite
est je ne scay comment plus plaisant/ et se le desire
on plus fort quant il est deffendu. Et est ce que le
peche decoipt par le commandement/ et par ce oc¬
cist/ quant aussi la prevarication vient/ la ou
n'en y a point/ ou la loy n'est point mise.
¶ Augustin ad Hilarium/ en
la .lxxxix. epistre.
¶ Mesme aussi ceste loy est donnee en ceste ay¬
de a ceulx qui en usent legitimement: affin que par
icelle ilz congnoissent/ ou quelle chose ilz ont re¬
ceu de Justice/ pour en rendre graces: ou quelle
chose leur deffault encore/ pour le demander instam¬
ment. Mais ceulx qui oyent que la loy dit. * Tu
ne convoiteras point: tellement que ce leur suffit
qu'ilz le scaivent bien: et qu'ilz ne croient pas/ et ne
demandent pas/ que par l'ayde de la grace de dieu/
la vertu leur soit donnee de faire ce qui est com¬
mande: la loy leur est entree pour faire abonder
le peche. Car affin que nous laissons plusieurs
commandemens de la loy: et que seullement nous
faisons memoire de ce que sainct Paul a prins
pour en faire memoire/ quant la loy dit. Tu ne
convoiteras point: quelle aultre chose semble
il estre commandee/ sinon la continence de toutes
illicites concupiscences? Car veritablement l'esprit
se jecte partout la ou il se jecte/ comme une cho¬
se fort pesante. Et ainsi il nous est commande de
nous retirer du fais de concupiscence/ pour ap¬
procher le fais de charite/ jusques a ce que l'ung
soit consume/ et que l'aultre soit parfaict. * Car la
plenitude de la loy est charite. Et toutesfois
regarde quelle chose il est escript de ceste conti¬
nence. * Et quant j'ay congneu (dit il) que nul ne
peult estre continent/ se dieu ne le donne: et que ce
appartenoit a la sapience/ de scavoir/ duquel
estoit ce don: je m'approchay du seigneur et le re¬
quis. * Disoit il. Et quant je congneus que nul ne
peult estre continent/ sinon par le franc arbitre: et
ce mesme appartenoit a la sapience de scavoir
ce bien estre de moymesme? Certainement il n'a
pas dit ce que aucuns disent en leur vanite: mais
a dit ce qui estoit a dire selon la verite de la saincte
escripture. Quant je sceu (dit il) que nul ne peult
estre continent/ se dieu ne le donne. Dieu doncques
commande continence/ et donne la continence. Il la com¬
mãde par la loy/ et la donne par grace. Il la comman¬
de par la lettre: mais il la donne par l'esprit. Car
la loy sans grace fais abonder le delict: et la let¬
tre sans l'esprit/ occist. * Pour ce commande elle: af¬
fin que nous qui nous efforceons de faire les comman¬
demens/ et lassez soubz la loy par notre infirmite/
nous venons a demander l'aide de la grace: et se
nous povons faire quelque bonne oeuvre/ que n'en
soyons point ingratz vers celuy qui nous ayde.
Et n'est pas pourtant l'arbitre de la volunte oste/
de ce quîl est ayde: mais pourtant est il ayde/ qu'il
n'est pas roste. Celuy doncques qui dit a dieu:
seigneur soye mon adjuteur: il confesse qu'il veult ac¬
complir ce qu'il a commande: mais aussi se confesse de¬
mander ayde de celuy qui l'a commande/ affin qu'il le
puisse faire. Parquoy doncques la loy nous
enseigne a l'abondance des delictz/ quelle chose nous
devons vouloir: si ce n'est que la grace ayde/ telle¬
ment que nous puissions ce que nous voulons/ et que
nous acomplissons ce que nous povons.
¶ Augustin des nopces et de la concupiscence/ ad
Valerium au premier livre/ au .xxviii. chapitre.
¶ Certainement je ne fais point le bien que je
vueil: mais je fais le mal que j'ay hay: c'est a dire
je le convoite: car aussi vouldroit il bien qu'il
ne le feist pas: affin qu'il fut bienheureux de
toutes pars. Mais se je fais (dit il) ce que je ne
vueil pas: je consens a la loy de dieu/ qu'elle est
bonne: car elle ne veult pas telles ou telles cho¬
ses: lesquelles aussi ne vueil pas faire. * Elle
ne veult pas que je convoite: quant elle dit. Tu ne
convoiteras point: et aussi ne vueil je pas con¬
voiter. Et en ceste chose consentent/ ma volunte
et la volunte de la loy. Mais pour ce qu'il ne
vouloit pas convoiter/ et toutesfois il convoitoit:
et que nullement ne servoit a la mesme concu¬
piscence par consentement: il adjousta/ et dist.
Mais maintenant ne fais je pas ceste chose:
mais c'est le peche qui habite en moy.
¶ Augustin/ contre Julianum/ au .iii.
livre/ au dernier Chapitre.
¶ Vouloir est vuec moy: mais de parfaire le
bien/ je ne le treuve pas. Ou comme disent les
livres grecz. Vouloir est avec moy/ mais de
parfaire le bien/ non: c'est a dire/ parfaire le bien
n'est pas avec moy. Il ne dit pas/ faire le bien/
mais parfaire le bien: car faire le bien est de non
aller apres les concupiscences: mais parfaire le
bien/ est de non convoiter. Ce doncques qui est aux
Galatiens. * Ne parfaictes point les concu¬
piscences de la chair: icy au contraire est aux Ro¬
mains. * Mais je ne treuce pas de parfaire le
bien. * Car aussi celles ne sont point parfaictes
en mal/ quant le consentement de notre volunte n'y
est pas: et nostre volunte n'est point parfaicte en
bien/ tandis que les mouvemens des concupiscences
demeurent combien que n'y consentons point. Et est
ceste bataille en laquelle aussi ceulx qui sont bap¬
tisez guerroient comme en ung champ de bataille:
quant la chair convoite contre l'esprit: et l'esprit con¬
tre la chair: la ou aussi l'esprit faict bonne oeu¬
vre en nous consentant a la concupiscnce mauvaise:
mais ne le parfaict pas/ pour ce qu'il ne consume
pas ces mauvais desirs: et la chair faict les
mauvais desirs/ mais aussi ne les parfaicte
pas: car par ce que l'esprit ne luy consent pas/ aussi
icelle ne parvient pas aux oeuvres damnables.
¶ Augustin au mesme/ au .iiii.
livre/ et au .ii. Chapitre.
¶ Je ne scay comment aussi les ames chastes
tresbuchent en infames consentemens: que si le sou¬
verain les imputoit/ qui seroit celuy qui vivroit
chastement? Pourquoy (dis je) ne extirpe il pas
ce mal icy de la chair des sainctz? * Mais pour
ce que en ceste/ misere humaine on se doibt gar¬
der d'orgueil pire que tous les aultres: pourtant
principalement n'est pas du tout estaincte ceste
concupiscence en la chair des sainctz continens:
affin que quant on bataille contre elle/ l'esprit soit
admonneste de ses dangiers/ affin que par seurete
il ne se enfle: jusques a ce que la fragilite humai¬
ne viengne a telle perfection de sanite/ la ou il n'y
ait quelque pourriture de concupiscence/ et la ou
on ne craigne quelque enflure d'orgueil.
¶ Augustin au livre premier de ses
Retractations au .xix. Chapitre.
¶ Tous les commandemens de dieu sont acomplis:
quant dieu pardonne tout ce qui n'est pas faict.
1.Corin.3.B. ¶ Veritablement
la lettre occist/ mais l'esprit vivifie.
Que si l'administration de la mort
imprimee par lettres es pierres a
este en gloire: tellement que les filz
de Israel ne povoient regarder en la
face de Moyse/ pour la clarte de sa
face/ laquelle se anichile: comment
ne sera plus grandement en gloire
l'administration de l'esprit?
¶ Augustin au .ii. livre/ au .vii. chapitre. contre
l'adversaire de la loy/ et des prophetes.
¶ Pour ce doncques que la loy est appellee l'admi¬
nistration de la mort/ formee en lettres de pier¬
re: de ce estiment ilz/ que Moyse ait administre la
mort/ c'est a dire/ qu'il ayt servy a l'autheur de
mort/ c'est ascavoir au malin esprit/ que l'apostre
estime estre autheur de ce monde: ignorant que la
loy est appellee l'administration de la mort/ se¬
lon ce qui est dit. La lettre tue/ mais l'esprit
vivifie. Car combien que la loy soit juste/ saincte/
et bonne: neantmoins elle a infere la mort aux
prevaricateurs/ que la grace de dieu ne ayde pas
pour acomplir la justice de la loy. Certes il estoit
besoing que la loy fut imposee en l'ancien testa-
ment aux orgueilleux/ et a ceulx qui se confioient
en la vertu de leur volunte: laquelle loy ne don¬
nast pas la justice/ mais qui la commandast: et que
ainsi ceulx estans implicques par la mort de la
prevaricatiõ/ ilz eussent leur refuge a la gra¬
ce/ laquelle seullement ne commande pas/ mais
aussi ayde: laquelle a este relevee au nouveau
testament. De ce estiment ces blasphemateurs
icy des parolles divines/ que la loy a este mau¬
vaise/ laquelle a este donnee par Moyse/ pour ce
qu'elle est appellee l'administratiõ de la mort fi¬
guree en lettres de pierre * sans regarder qu'il
est dit pour ceulx/ qui estimoient/ que la loy estoit
suffisante a leur franc arbitre: et sans l'ayde de
l'esprit/ estoient tenus coulpables de prevarica¬
tion soubz la mesme lettre de la loy. Car aussi
la prevarication de la loy ne seroit pas mau¬
vaise/ si la loy n'estoit bonne. Qu'est ce doncques
de meru^veille se ceste est appellee l'administration
de la mort: la ou la lettre tue/ en deffendant le
mal qui se faict/ et en commandant le bien qui ne
se faict point? Mais aussi est icelle mesme ap¬
pellee l'administration de l'esprit totallemnt vi¬
vifiant: affin que nous nous relevons de la mort
de prevarication: et que sans estre coulpables/ nous
lisons es tables de pierre la justice de dieu: et que
nous ayant la liberte en noz cueurs/ nous ayons
aussi ceste justice en meurs. Cestuy est le nou¬
veau testament diferent a l'ancien * car en l'ancien/
l'homme est contrainct par angoisses de craincte:
et au nouveau l'homme est en la largesse spacieuse
de charite. Car la deffense du peche qui est la
loy/ augmente certainement le desir de peche. Le¬
quel n'est pas estainct/ sinon par ung desir contraire
de bien faire: la ou foy besongne par charite.
Rom̃.7.D. ¶ Doncques moymes¬
me/ en ma pensee je sers a la loy de
dieu: mais en la chair je sers a la
loy de peche.
¶ Augustin des parolles de l'apostre/
au .vi. Sermon.
¶ Mort ou est ta victoire? Mort ou est ton
eguillon? Mais l'eguillon de la mort est peche:
et la loy est la vertu de peche: car par la deffense
est le peche augmente/ et non pas estainct. La
loy a donne puissance au peche/ en commandant
seullement par la lettre/ et non pas en subvenant
par l'esprit. Car la loy commandoit/ et ne acom¬
plissoit pas: pour ce que la chair invinciblement
resistoit la ou il n'y avoit pas de grace: et la loy
estoit affoiblie par la chair * pour ce que la loy
est spirituelle/ mais je suis charnel. Comment
doncques me aideroit la loy en commandant par
la lettre/ laquelle ne donne riens par l'esprit?
* Elle estoit affoiblie par la chair. Quelle
chose a faict dieu veu que ce estoit impossible a
la loy/ et qu'elle estoit affoiblie par la chair?
Dieu a envoye son filz. Parquoy estoit la loy
affoiblie: et pourquoy estoit ce impossible a la
loy? Elle estoit affoiblie par la chair. Quelle
chose doncques a faict dieu? Il a envoye la chair
contre la chair. Car il a occis le peche de la
chair/ et a delivre la substance de la chair. Dieu
a envoye son filz en la similitude de la chair de
Peche. Ouy vrayement en chair/ mais non pas
en chair de peche. * Ce doncques qui estoit imposs¬
ble a la loy/ laquelle faisoit prevarication: pour
ce que la pensee convaincue n'avoit pas encore cher¬
che le sauveur: en quoy estoit affoiblie par la
chair: dieu a envoye son filz en la similitude de
la chair de peche: et de peche a damne le peche en
la chair. * Comment donques n'avoit il pas de peche
si de peche il a damne le peche? Le sacrifice pour le
peche estoit en la loy appelle peche. La loy re¬
memore ceste chose souvent/ non pas une foys
ou deux/ mais tres souvent les sacrifices pour
les pechez estoient appellez pechez. Tel peche
estoit Christ. Car que dirons nous? Avoit
il quelque peche? Non non. Il n'avoit pas de
peche/ mais il estoit le peche. Il estoit (dis je)
le peche selon l'intelligence/ pour ce quil estoit
le sacrifice pour le peche.
Gala.3.D. ¶ Et ainsi la loy a este
nostre pedagogue en Christ: affin que
nous soyons justifiez par la foy.
¶ Hierosme au livre de son exposition
sur l'epistre ad Galatas.
¶ Le pedagogue est ordonne pour les petis en¬
fans: affin que l'eage lascive soit refrenee et que les
cueurs enclins a vices/ soient tenus quant l'enfance
qui est tendre est instruicte par l'estude: et est appareil¬
lee par contraincte et par la craincte de la peine/ aux
plus grandes sciences de philosophie/ et pour gou¬
verner la chose publicque. Toutesfoys le peda¬
gogue n'est pas le maistre et le pere: et cestuy qui
est enseigne ne attend pas l'heritaige et la scien¬
ce du pedagogue: mais le pedagogue est celuy
qui garde le filz d'autruy: lequel se doibt partir de
luy apres qu'il sera venu au temps legitime pour
prendre l'heritaige. Aussi le nom du pedagogue
signifie ceste chose: et est ung nom compose/ de
ce qu'il conduict les enfans. * Et ainsi la loy de
Moyse a este donnee au peuple lascive/ en ma¬
niere de pedagogue cruel: affin qu'elle les gar¬
dast: et qu'elle les appareillast pour la foy a ve¬
nir * que apres qu'elle a este venue: et que nous
avons creu en Christ: desja n'avons plus este
soubz le pedagogue: et nostre tuteur et nostre
solliciteur se departent de nous: et nous estant
parvenus au temps de l'eage legitime/ nous som¬
mes appellez vrays filz de dieu: auquel nous
engendre/ non pas la loy abolie/ mais la foy
nostre mere/ qui est en Jesuchrist.
Levi.26.A. ¶ Se vous cheminez
en mes commandemens/ et que vous
gardez mes mandemens/ et si vous
les faictes: je vous donneray des
pluyes en leurs temps etc.
Leviti.26.D. ¶ Se vous chemi¬
nez au contraire envers moy: et si
vous ne me voulez point escouter:
je vous adjousteray voz playes.
Deutero.30.D. ¶ Considere que
aujourd'huy j'ay mis en ta presence
la vie et le bien: et au contraire la mort
et le mal/ affin que tu ayme ton seigneur
dieu/ et que tu chemine en ses voyes/ et
que tu garde ses commandemens etc.
Mais si ton cueur se destourne/ et que
tu ne le vueille ouyr: et que deceut par
erreur tu adore les dieux estrangiers
et que tu les serve: je te predis aujour¬
d'huy que tu periras.
Esai.45.D. ¶ Vous toutes fins
de la terre/ convertissez vous a moy/
et vous serez sauvez.
Ezechi.18. G. ¶ Convertissez vous/
si faictes penitence de toutes voz
iniquitez.
Joel.2.C. ¶ Convertissez vous a
moy de tout vostre cueur. Et vous
convertissez au seigneur vostre dieu.
Zacharie.1. A. ¶ Convertissez
vous a moy/ dit le seigneur des ar¬
mees: et je me convertiray vers
vous.
¶ Augustin/ du franc arbitre et de la
grace/ au .iiii. chapitre.
¶ Tant de choses qui sont commandees en la loy de
dieu: assavoir que les fornications et les adulte¬
res ne soient pas commis: demonstrent elles au¬
tre chose que le franc arbitre? Car aussi ne seroient
elles point commandees/ se l'homme n'avoit sa pro¬
pre volunte/ pour obeir aux commandemens divins.
* Et toutesfoys c'est le don de dieu/ sans lequel
les commandemems ne peuvent estre gardez.
Sainct Paul dit. * Ne soye pas vaincu du mal:
mais vaincz le mal par bien: ce toutesfoys ne
peult estre faict/ s'il n'est aide de la grace que si
la grace ne l'aide/ la loy ne sera riens sinon la
vertu de peche. Car la concupiscence sera augmen¬
tee/ et prendra plus grandes forces par ce que la
loy deffend/ se l'esprit de grace ne l'aide.
¶ Pareillement au .vi. chapitre.
Les Pelagiens se estiment scavoir grand chose/
quant ilz disent. Le seigneur ne commanderoit pas ce
qu'il scauroit que l'homme ne pourroit faire. Qui est
cestuy qui ignore ceste chose? * Mais pourtant com¬
mande il aucunes choses que nous ne povons: affin
que nous congnoissons quelle chose nous luy deb¬
vons demander. Et est ceste foy/ laquelle en priant
impetre/ ce que la loy commande. Finable¬
ment celuy qui a dit. * Se tu veulx/ tu garde¬
ras les commandemens. Au mesme livre de l'ec¬
clesiasticque ung petit apres il dit. Qui donne¬
ra la garde en ma bouche etc. C'est une chose
certaine que nous gardons les commandemens se
nous voulons: mais pour ce que la volunte
est preparer du seigneur/ a luy fault il deman¬
der/ que nous voulons autant qu'il suffit pour
faire en vueillant. * Il est certain/ que nous vou¬
lons quant nous avons la volunte: mais ce¬
stuy faict/ que nous voulons le bien. Duquel il
est dit. * Les pas de l'homme seront dressez par le
seigneur/ qu'il vueille ses voyes. Duquel est
dit. * C'est dieu qui faict en nous le vouloir et
le parfaire. Il est certain que nous le faisons
quant nous le faisons: mais cestuy faict que
nous le faisons: en donnant la vertu tres effica¬
ce a la volunte/ lequel dit. Je feray que vous
cheminerez en mes justifications et que vous
garderez mes jugemens/ et les ferez.
¶ Du mesme au .xviii. Chapitre.
¶ Pourquoy doncques est il dit. Aymons l'ung
l'autre: car la dilection est de dieu: sinon que par
le commandement est le franc arbitre admonne¬
ste/ pour demander le don de dieu? Lequel aussi
seroit admonneste sans fruict: se premier il ne re¬
cepvoit quelque dilection/ affin qu'il demande que
la mesme dilection luy soit augmentee/ et qu'il
puisse acomplir ce que on commande. Quant on dit.
Aymons l'ung l'autre: c'est la loy: quant on dit/
car la dilection est de dieu: c'est grace.
¶ Du mesme au .xix. Chapitre.
¶ Jehan dit. Dieu est charite. * Et les Pela¬
giens aussi disent qu'ilz ont dieu/ non pas de
dieu/ mais de eulx mesmes: et la ou ilz confes¬
sent que la loy nous est donnee de dieu: ilz veu¬
lent avoir la charite de eulx mesmes. Et ne
escoute pas l'apostre/ disant. * La science enfle:
mais la charite edifie. Aussi l'escripture dit que
la vraye foy/ et la saine doctrine sont toutes
deux de dieu: car il est escript. De sa face pro¬
cede scence et entendement. Et est escript. * Aussi
charite est de dieu.
¶ Bernard/ sur les canticques/
au .l. sermon.
¶ Celuy qui a commande le commandement n'a
pas ignore/ que le fais du commandement excede
les forces des hommes: mais par ce mesme a ju¬
ge qu'il est utile de les admonnester qu'ilz ne sont
pas suffisans: et qu'ilz congneussent plainement a
quelle fin de justice il se fauldroit efforcer de tou¬
tes ses vertus. * Doncques en commandant
choses impossibles/ dieu n'a pas faict les hom¬
mes prevaricateurs/ mais les a faict humbles:
affin que toute bouche soit fermee/ et que tout le
monde soit rendu subject a dieu: car nulle chair
ne sera justifiee devant luy par les oeuvres de
la loy. Et ainsi quant nous avons receu le com¬
mandement/ et que nous sentons nostre deffaul¬
te: nous crions au ciel: et dieu a mercy de nous:
et scavons en ce temps la/ qu'il nous a sauve/
non point par les oeuvres de justice que nous
avons faict mais par sa misericorde.
¶ Augustin au livre de la perfection de justice.
¶ L'apostre a escript ad Philemon/ disant:
affin que ce ne fusse pas ton bien come par necessi¬
te: mais ton bien voluntaire: comme si autrement le
bien estoit voluntaire sinon quant dieu faict
en nous le vouloir/ et le parfaire pour la bonne vo¬
lunte. Ou pour ce qu'il est escript au Deuterono¬
me. * Il a donne devant la face de l'homme/ la vie et
la mort/ le bien et le mal: et l'a admonneste qu'il
esleut la vie/ comme aussi ceste admonition ne
viengne pas de la misericorde * ou come s'il prouf¬
fitoit aucune chose de eslire la vie/ la ou dieu
ne inspireroit pas la charite de l'eslire/ et la ou
il ne la donneroit pas apres qu'elle seroit esleue.
Dequoy est dit. * Car ire est en son indignation/
et la vie est en sa volunte. Ou pour ce qu'il est dit.
Se tu veulx/ les commandemens te garderont:
comme s'il ne debvoit pas rendre grace a dieu/ qu'il
a voulu les commandemens/ quant luy estant delais¬
se de la lumiere de verite de toutes choses/ ne
les pouvoit vouloir: et quant l'eau et le feu sont
mis devant l'homme/ il baille la main auquel qu'il
veult. * Mais celuy qui appelle est plus hault/
et est par dessus toute humaine cogitation:
quant vrayement le commencement de corriger le
cueur: c'est la foy: comme/ il est escript. Tu vien¬
dras et passeras par le commencement de foy: et
ung chascun ainsi esleit le bien. * Come a ung
chascun dieu a divise la mesure de foy. * Et
nul ne peult venir a moy (dit le prince de la
foy) si le pere qui m'a envoye ne le tire. Ce qui est
dit de la foy par laquelle on croit en luy/ comme
assez evidemment apres le declaire la ou il dit.
* Les parolles que je vous dis/ sont esprit et vie:
mais il en y a aucuns de vous qui ne croient pas.
Car Jesus sceavoit des le commencement qui
estoient ceulx qui croyoient/ et qui le debvoit li¬
vrer: pourtant vous ay je dit/ que nul ne peult
venir a moy/ s'il ne luy est donne de mon pere.
L'homme estime avoir trouve grande chose pour
sa cause/ en Esaie le prophete/ de ce que dieu dit.
* Se vous voulez/ et si vous me escoutez: vous
mengerez les biens qui sont en la terre. Mais si
vous ne voulez et si vous ne me escoutez: l'espee
vous devorera: car la bouche du seigneur l'a
dit: comme si la loy totalle ne fust pas pleine de
telles conditions: ou comme si ces commandemens
icy estoient donnez aux orgueilleux pour autre
chose/ que pour la prevarication * jusques a
ce que celuy auquel a este promis fust venu.
* Dequoy la loy est entree affin que le peche
abondast: et la ou le peche est abonde/ la grace
aussi a super abonde * c'est a dire/ affin que l'hom¬
me par orgueil soy confiant en ses forces/ re¬
ceut les commandemens: esquelz cestuy defail¬
lant et faict aussi prevaricateur il demandast
apres le liberateur/ et le sauveur: et que icelle
loy menast l'homme humilie par la craincte d'i¬
celle loy/ comme pedagogue/ a la foy et a la gra¬
ce. * Et ainsi apres que leurs infirmitez ont este
multipliees/ ilz se sont hastez de venir: et pour les
saner Christ est venu opportunement. Et cela
faict avec nous/ la grace de dieu par nostre sei¬
gneur Jesuchrist: non pas seullement par com¬
mandemens/ par exemples/ et par sacremens:
mais aussi par le sainct esprit: par lequel se¬
crettement est la charite respandue en noz cueurs/
laquelle prie par gemissemens inenarrables:
jusques a ce que la sante soit en nous parfai¬
cte: et que dieu soit monstre comme il doibt estre
veu en l'eternelle verite.
Gala.3.B. ¶ La loy n'est pas de
la foy: mais qui fera les choses/ il
vivra en icelles.
¶ Augustin/ au livre de l'exposition
de l'epistre ad Galatas.
¶ Il ne dit pas: celuy qui fera la loy/ vivra
en icelle/ tellement que tu entende en ce lieu icy
estre mis/ la loy/ pour icelles oeuvres. Mais
ceulx qui vivoient en ces oeuvres icy/ ilz crain¬
gnoient: car s'ilz ne eussent pas faict ces cho¬
ses icy: ilz eussent souffert/ ou d'estre lapide/ ou
la croix/ ou quelque autre chose. Parquoy il
dit/ celuy qui fera ces choses il vivra en icelles:
c'est a dire/ il aura le loyer/ qu'il ne sera pas pu¬
gny par telle mort. Ce n'est pas doncques en¬
vers dieu: que s'il quelcun vit en la foy d'iceluy
en ceste vie/ quant il sera party d'icy/ adonc au¬
ra il son loyer plus pres de luy. * Parquoy ce¬
luy ne vit de foy/ qui desire ou craint les cho¬
ses que l'on voit icy present. Car la foy de dieu
appartient aux choses invisibles: lesquelles se¬
ront donnees icy apres. Mais il y a aucune ju¬
stice es oeuvres de la loy/ qui est telle qu'elle n'est
pas delaissee sans loyer: tellement que celuy
qui fera ces oeuvres/ il vivra en icelles. De¬
quoy aussi est dit aux Romains. * Veritable¬
ment se Abraam est justifie par les oeuvres: il
a gloire: mais non pas envers dieu.
1.Timo.1.B. ¶ La loy n'est pas
mise pour le juste.
¶ Hierosme/ en l'exposition sur l'epistre ad
Gał. au .ii. Chapitre. au .lxxxiiii. fueillet.
¶ La loy n'est pas mise pour le juste: mais pour
les injustes et ceulx qui ne sont pas subjectz/
pour les infideles et pecheurs/ pour les pollutz
et souillez. Mais celuy qui est enseigne de dieu
n'a pas necessite d'estre enseigne par icelle/ ne
aussi mesme de charite. Car sainct Paul dit.
* Il ne m'est pas necessaire de vous rescripre
de charite: car vous estes enseignez de dieu que
vous aymez l'ung l'autre.
Hebre.8.D. ¶ Cestuy est le testa¬
ment que je ordonneray pour la mai¬
son de Israel/ apres ces jours icy dit
le seigneur. Je donneray mes loix en
leur cueur: et les escripray au dessus
de leur cueur: et seray leur dieu/ aussi
iceulx seront mon peuple. Et si n'en¬
seignera pas ung chascun son pro¬
chain/ ne ung chascun son frere/ di¬
sant: congnois le seigneur: car tous
me congnoistront/ despuis le plus petit
jusques au plus grand d'iceulx/ pour ce que
je seray propice a leurs iniquitez.
¶ Hierosme/ au .vi. livre/ en son exposition
sur Hieremie/ au. clxii. fueillet.
¶ L'apostre sainct Paul/ qui a escript l'epistre
aux Hebrieux/ a use de ce tesmoignage: et fina¬
blement apres tous les hommes ecclesiasticques
disent/ que au premier advenement du sauveur/
tout a este acomply: et que le nouveau testament
c'est a dire/ l'evangile a succede a l'ancien testament:
par lequel la loy de la lettre est changee en la
loy de l'esprit: tellement que tous les sacrifices/
et la circoncision/ et le sabbat sont acomplis spi-
rituellement. * Et ce que nous mettons aucu¬
nesfoys en l'escripture/ aliance pour testament:
cela est selon la verite Hebraicque: combien que
testament est bien appelle paction ou aliance:
car la volunte et la testation de ceulx qui font
l'aliance ou paction est contenue en ce testa¬
ment. Quant Israel fut mene hors d'egipte/
il y avoit si grande familiarite entre dieu et le
peuple: que il est dit que dieu print leur main/
et leur donna l'a'liance ou paction/ que iceulx
rompirent: et pourtant les laissa le seigneur.
Mais en l'evangile maintenant/ apres la
croix/ et la resurrection/ et l'ascension/ promet
de donner l'aliance ou paction/ non pas en tables
de pierres: mais es tables de chair au cueur.
Et quant le testament du seigneur sera escript au
cueur des croyans/ il promet qu'il sera leur dieu:
et que iceulx seront son peuple: tellement que plus
nullement ne chercheront des maistres Juifz/ ne
les traditions et commandemens des hommes: mais
seront enseignez du sainct esprit: voire toutes¬
foys s'ilz sont dignes de ouyr. * Vous estes le tem¬
ple de dieu: et l'esprit de dieu habite en vous.
Mais l'esprit inspire la ou il veult/ et a di¬
verses graces. * Et la congnoissance d'ung seul
dieu est la possession de toutes vertus. Et ce
sera faict (dit il) pour ce que je seray propice a leur ini¬
quite: et n'auray plus memoire de leur peche.
¶ Bernard au Chartroux en la .xi. epistre.
¶ La loy du seigneur est sans macule faisant
retourner les ames/ de que icelle est la seulle/
qui peult faire destourner le couraige de l'a¬
mour de soymesme et du monde/ et l'adresser en
dieu. Car aussi l'amour ou la crainte de quelque
homme ne faict pas retourner l'ame. Elles chan¬
gent bien aucunesfoys le viaire ou l'oeuvre par
dehors: mais jamais ne changent l'affection.
Car aussi le serf faict aucunesfoys l'oeuvre de
dieu: mais pour ce qu'il ne le faict pas libre¬
ment/ il est convaincu de demourer encore en sa
servitude. Le mercenaire aussi le faict: mais
pour ce qu'il ne le faict pas pour neant: il est con¬
gneu estre attire par sa propre concupiscence.
Car la ou il y a propriete/ la y a il singularite.
Et la ou il y a singularite/ la y a quelque an¬
glet. Et la ou est l'anglet/ la sans doubte sont
les ordures et les esrouillures. Parquoy au
serf/ sa loy est la crainte par laquelle il est con¬
traint. Au mercenaire/ sa concupiscence est sa loy/
par laquelle aussi cestuy est tenu/ quant par la ten¬
tation d'icelle il est tire et incite. Mais nulle d'i¬
celles n'est sans macule/ et nulle d'icelles ne
peult faire convertir les ames. Mais la cha¬
rite convertist les ames: lesquelles aussi les
faict voluntaires. Mais j'ay dit que icelle est
sans macule en celuy/ qui n'a acoustume de
riens retenir a luy comme son propre. Et celuy
qui n'a riens de propre: veritablement tout ce qu'il
a est de dieu. Et ce qui est de dieu/ ne peult estre
souille. * Parquoy la loy du seigneur qui est
sans macule/ c'est charite: laquelle ne cherche
pas ce qu'il luy est utile/ mais ce qui est utile
a plusieurs. Et est appellee la loy du seigneur:
de ce qu'il vit d'icelle: ou que nul ne la peult
avoir sinon par le don d'iceluy. Et que ce ne sem¬
ble pas estre estrange/ que j'ay dit/ que aussi
dieu vit de la loy: quant je n'ay dit de nulle au¬
tre que de charite. * Car quelle chose garde ce¬
ste grande et ineffable unite/ en ceste souverai¬
ne et beatifiee Trinite/ sinon charite? C'est donc¬
ques la loy/ voire la loy du seigneur qui est cha¬
rite: laquelle aucunement tient ensemble la Tri¬
nite en unite/ et les assemble par le lien de paix.
Que nul toutesfoys ne estime que je prengne
icy charite pour aucune qualite/ ou pour quel¬
que accident: car autrement je diroye (ce qu'il
n'est pas) qu'il y auroit quelque chose en dieu
qui ne seroit pas dieu: mais prens charite pour
ceste substance divine ce que vrayement n'est
riens de nouveau ne contre la coustume de ainsi
le prendre/ comme dit sainct Jehan. * Dieu est cha¬
rite. * Parquoy charite est justement appellee
dieu/ et le don de dieu. Et ainsi charite donne
charite. Icelle est la loy eternelle qui a cree et qui
gouverne toutes choses. * Et aussi toutes cho¬
ses sont faictes par icelle/ en pois/ en nombre/ et
en mesure: et riens n'est delaisse sans loy: veu aus¬
si que celle mesme qui est la loy de toutes choses/
n'est pas sans loy: non pas toutesfoys qu'elle
soit par une autre loy que par elle mesme/ par
laquelle elle se gouverne soymesme. Mais le
serf et le mercenaire ont une loy: non pas du
seigneur: mais celle qu'ilz ont faict a eulx mesmes:
l'ung en non aymant dieu/ et l'autre aymant au¬
tre chose plus que dieu. Ilz ont doncques une
loy/ non pas celle du seigneur: mais leur pro¬
pre loy: neantmoins sont subjectz a celle qui est
la loy du seigneur. Il est verite que ung cha¬
scun peult faire une loy a soymesme: mais ne
peult tirer icelle loy hors de la subjection de
l'ordre incommuable de la loy eternelle. * Car
adonc dis je que ung chascun a faict une loy
a soymesme: quant il a prefere sa propre volun¬
te/ a la commune et eternelle loy: voulant mau¬
vaisement ensuivir son createur/ tellement que
comme son createur est loy a soymesme et est en
sa liberte: aussi que l'homme se gouvernast soymes¬
me et qu'il feist sa volunte pour sa loy: laquelle cho¬
se vrayement est ung grief joug et importable
sur tous les filz de Adam/ las qui encline et abaisse
tellement noz colz/ aussi que nostre vie en est ap¬
prochee jusques en enfer. * Moy doncques povre
malheureux homme/ qui me delivrera du corps de
ceste mort? Par lequel certainement suis si oppres¬
se: que si dieu ne me eut aide: mon ame eut de brief
habite en enfer. Celuy se lamentoit comme char¬
ge de ce fardeau/ qui disoit. * Pourquoy m'as
tu mis contraire a toy: et me suis greve moy
mesme? Mon seigneur dieu/ pourquoy ne
oste te pas mon peche: et pourquoy ne oste tu
mon iniquite: * affin que en ostant le pesant far¬
deau de ma propre volunte/ je puisse prendre
mon halaine soubz le legier fardeau de chari¬
te: et que je ne soye plus contrainct de crainte
servile/ ne attire de concupiscence mercenaire
mais que je soye conduict par ton esprit * par l'esprit
de liberte/ duquel sont conduictz tes filz: lequel
rende tesmoignage a mon esprit/ que aussi je suis
l'ung des filz: quant je auray la mesme loy que tu
as: et que je soye aussi en ce monde/ come tu es? Car
vrayement ceulx qui font ce que l'apostre dit.
* Que vous ne soyez redebvables a personne:
sinon que de aymer l'ung l'autre: sans nulle doub¬
te/ comme dieu est/ ainsi pareillement sont ilz en
ce monde: ilz ne sont ne serfz ne mercenaires/
mais sont filz. Parquoy aussi les filz ne sont
pas sans loy: se ce n'est que par adventure quelcun
en sente autrement a cause de ce qu'il est dit. * La
loy n'est pas mise pour le juste. * Mais il fault
entendre que la loy qui est donnee par l'esprit de servi¬
tude en crainte/ est autre que celle qui est donnee par
l'esprit de liberte en doulceur. Et les filz de dieu
ne sont pas contrainctz d'estre soubz la premiere:
mais ilz ne sont jamais sans la seconde. Veulx
tu ouyr comment la loy nest pas mise pour les ju¬
stes? * Vous n'avez point receu (dit il) dere¬
chief l'esprit de servitude en crainte. Mais
veulx tu ouyr que toutesfoys ne sont pas sans
la loy de charite? Mais vous avez receu
(dit il) l'esprit de l'adoption des filz. Finabl¬
ment escoute le juste/ qui confesse l'ung et l'autre
de soymesme: assavoir qu'il n'est pas soubz la
loy/ et toutesfoys il n'est pas sans la loy. * Je
suis faict (dit il) a ceulx qui estoient soubz la loy
come si je eusse este soubz la loy: la ou je n'estoye
pas soubz la loy: a ceulx qui estoient sans loy com¬
me si je eusse este sans loy/ combien que je ne fusse
pas sans la loy de dieu/ mais estoye en la loy
de Christ. * Dequoy n'est pas convenablement
dict. Les justes n'ont pas de loy/ ou les justes
sont sans loy: mais la loy n'est pas mise pour
les justes: c'est a dire/ qu'elle ne leur est pas im¬
posee comme aux contrainctz mais comme aux vo¬
luntaires: laquelle leur est aussi librement don¬
nee/ qu'elle leur est doulcement inspiree. Dequoy
aussi dit bien le seigneur. * Prenez mon joug sur
vous. Et ainsi la loy qui est charite/ est bonne
et doulce: laquelle n'est pas seullement porter legie¬
rement et doulcement: mais aussi faict les loix
des serfz et des mercenaires estre legieres et fa-
ciles a porter et ne les destruict pas: mais faict
qu'elles sont acomplies/ par ce que dict le seigneur.
* Je ne suis point venu pour rompre la loy/ mais
pour l'acomplir.
Des oeuvres de la loy.
Chapitre .vii.
¶ Augustin en l'exposition sur l'epistre
ad Galatas au .iii. chapitre.
P¬
Remierement ung chascun doibt sca¬
voir que les oeuvres de la loy sont di¬
visees en deux. Car une partie sont
prinses pour sacremens/ et une partie
pour les meurs. * Aux sacremens appartiennent:
la circoncision de la chair/ le sabbat temporel/
les nouvelles lunes/ les sacrifices/ et telles ma¬
nieres de observations innumerables. Mais
aux meurs appartiennent. Tu ne occiras point/
Tu ne feras point de paillardise. Tu ne di¬
ras point de faulx tesmoignage/ et tous les
aultres telz. * L'apostre doncques n'a il non plus
de soing/ ascavoir se le Chrestien est homicide/
ou paillard/ ou chaste/ ou innocent: comme il n'a
pas de soing/ s'il est circoncis en la chair/ ou s'il
est incirconcis? Car toutes telles choses sont
exposees aux chrestiens/ affin seullement qu'ilz
entendent quelles choses elles valent/ et si ne
sont pas contrainctz de les faire: que si ceulx qui
les gardent ne les entendent pas ce n'est que seule
servitude.
¶ Augustin/ contre deux epistres des
Pelagiens/ ad Bonifacium/ au .iii.
livre au .iiii. chapitre.
¶ La loy est droictement dicte spirituelle/ ex¬
cepte les sacremens de l'ancien testament lesquelz
seullement sont commandez pour la raison de leur
signification: combien aussi que en iceulx on
doibt entendre spirituellement. * Mais toutes
les aultres choses qui appartiennent a pitie et
aux bonnes meurs/ ne doibvent pas estre refe¬
rees a quelque signification/ par quelque in¬
terpretation que ce soit: mais doibvent totallement
estre faictes comme elles sont dictes. Car nul ne
doubte que ceste loy de dieu a este necessaire non
pas seullement pour le peuple qui lors estoit/
mais aussi maintenant pour nous/ pour ordon¬
ner deuement nostre vie. * S'il est ainsi verita¬
blement que Christ nous a oste ce joug tres pe¬
sant de plusieurs observations: assavoir que
ne soyons point circoncis selon la chair/ que
nous ne immolons point les sacrifices des be¬
stes/ que nous ne cessons point au jour du sab¬
bat des oeuvres aussi qui sont necessaires/ et
toutes autres telles manieres de choses: mais
que nous les tenons entenduz spirituellement:
et que en ostant les umbres qu'ilz signifioient/
nous veillons en la lumiere des choses qu'ilz
signifioient: debvons nous pourtant dire/ que a
nous n'appartient pas ce qui est escript: que celuy
qui aura trouve la chose perdue d'autruy/ qui la ren¬
de a celuy qui l'a perdu? Et beaucoup d'autres
semblables/ par lesquelz on aprent de vivre fi¬
delement et justement * et principalement les dix com¬
mandemens/ qui sont contenus en ces deux ta¬
bles de pierre: excepte la charnelle observation
du sabbat/ lequel signifie la spirituelle saincti¬
fication/ et le repos spirituel. Car qui dira/ que
les chrestiens ne doibvent pas garder/ que par
service de religon on serve a ung seul dieu/ que
on ne honnore pas les idoles/ que on ne pren¬
gne pas le nom du seigneur en vain/ que les pa¬
rens soient honnorez/ que on ne commette pail¬
lardises/ homicides/ larcins ne faulx tesmoi¬
gnages/ et que on ne convoite ne la femme ne
quelque autre chose d'autruy? Qui est si infi¬
dele/ qui dise que pour ce ne garde il pas ces com¬
mandemens de la loy/ a cause qu'il est chrestien:
et n'est pas constitue soubz la loy mais soubz
la grace? Veritablement ces choses sont mani¬
fests/ qu'il y a grande distance. * Car en ce que
ceulx qui sont mis soubz la loy sont les cho¬
ses/ esquelz la lettre occist/ il les font ou par
la convoitise d'avoir la felicite terrienne/ ou par
la crainte de la perdre: et pourtant ne les font
ilz pas justement: pour ce que la convoitise char¬
nelle par laquelle le peche est augmente/ n'est
pas guerie par une aultre convoitise. Ceulx
appartiennent a l'ancien testament. Mais ceulx qui
sont mis soubz la grace/ que l'esprit vivifie: aussi
font ces choses icy en foy qui oeuvre par chari¬
te/ en l'esperance des biens spirituelz. Ceulx ap¬
partiennent au nouveau testament.
¶ Augustin/ contre Adamantum/ disciple
de Manichee/ au .xvi. chapitre.
¶ Quant les choses sont venues desquelles ces
observations estoient les umbres * ce a este faict
que l'on monstrast/ qu'on ne doibt pas mettre son
esperance en ces umbres: mais es choses que
ces umbres signifioient estre a venir: c'est a dire
Christ et l'eglise. Et pourtant toutes ces choses
la sont maintenant vaines et toutesfois ne doib¬
vent pas estre ostees comme nuysables: mais
doibvent estre contemnees comme superflues. L'apostre
commande. Que si aucun Juif croyoit en Christ:
que a cause de l'offense de ses freres qu'on ne luy
deffendist pas de demourer en ces choses super¬
flues: toutesfois qu'il ne estimast nullement son
salut estre mis en icelles: car ces signes icy ne
donnent pas le salut/ mais ce sont les choses qui
sont signifiees par ces signes. * Et pourtant n'est
riens l'incirconcision/ et la circoncision n'est riens:
mais l'observation des commandemens de dieu
est quelque chose. Et ce qu'il dit en ung autre
lieu. A la mienne volunte que ceulx fussent ostez/
qui vous troublent: la'postre ne dit pas cela (com¬
me estiment les Manichiẽn) pour ce que la circon¬
cision soit contraire a l'evangile: mais ce est contraire
a l'evangile/ que ung chascun delaissant la chose qui
est figuree par l'ombre ensuive la vanite de cest
umbre. Ce que vouloient ceulx qui mettoient
le joug de circoncision sur les gentilz qui ve¬
noient a croire en Christ/ comme chose necessai¬
re au salut: quant alors l'ombre ne debvoit pas
estre figuree au corps: mais la chose debvoit
estre portee au cueur.
¶ Au mesme/ au .iii. chapitre.
¶ Le peuple qui avoit receu l'ancien testament
estoit subject et tenu par aucuns umbres et figu¬
res d'aucunes choses/ devant la venue du sei¬
gneur: selon la merveilleuse et bien ordonnee distri¬
bution des temps: toutesfoys en iceulx est si gra¬
de predication/ et si grande prenunciation du nouveau
testament/ que nulz commmandemens ne promesses combien
grandes et divines qu'elles soient/ ne sont trouvees
en la doctrine evangelicque et apostolicque: qu'elles ne
soient aussi en ces anciens commandemens.
¶ Augustin en l'exposition de l'epistre ad
Galatas/ au proheme.
¶ La cause pourquoy l'apostre escript aux Ga¬
latiens/ est affin qu'ilz entendent que par la gra¬
ce de dieu veult faire en soy qu'ilz ne soient plus
soubz la loy: * car quant la grace de l'evangile
leur fut annoncee: ilz ne furent pas sans aucuns
qui estoient de la circoncision/ combien qu'ilz fussent
chrestiens de nom: lesquelz toutesfoys ne tenoient
pas le benefice de grace: mais encore vouloient
estre soubz les fardeaux de la loy/ que le seigneur
avoit commande/ non pas pour servir a justice/
mais au peche: assavoir en donnant la juste loy
aux hommes injustes/ pour demonstrer leurs pe¬
chez/ non pas pour les oster. Car riens ne oste les
pechez/ sinon la grace de la foy qui besongne par
charite. Iceulx doncques vouloient constituer
soubz les charges de la loy les Galatiens qui
estoient constituez soubz ceste grace en leur affir¬
mant que l'evangile ne leur proffiteroit de riens/
s'ilz n'estoient circoncis/ et s'ilz ne se submettoient
a toutes les autres observations charnelles
de l'observation judaicque. Et pourtant avoient
ilz commence d'avoir suspect sainct Paul l'a¬
postre/ par lequel leur avoit este preschee l'e¬
vangile: comme celuy qui ne tenoit pas la do¬
ctrine de tous les autres apostres/ lesquelz con¬
traingnoient les gentilz a judaiser. Car aussi
l'apostre sainct Pierre avoit donne lieu aux
scandales de telz hommes: et estoit induict en
simulation: comme aussi s'il eut entendu que l'e¬
vangile ne prouffiteroit riens aux gentilz/ s'ilz
n'accomplissoient les oeuvres de la loy. De la¬
quelle simulation le mesme apostre sainct Paul
le rappelle/ comme il enseigne en ceste epistre.
¶ Du mesme/ au .ii. chapitre.
¶ Quant Pierre fut venu en Antioche il fut
reprins de sainct Paul: non pas pour ce qu'il
gardoit la coustume des Juifz/ en laquelle avoit
este naiz et nourris/ combien que envers les gentilz
ne la gardoit pas: mais pour ce fut il reprins/
a cause qu'il la vouloit imposer aux gentilz.
Quant il veit aucuns estre venu de Jacques/
c'est a dire/ de Judee (car Jacques fut evesque
de l'eglise de Hierusalem) craingnant doncques
ceulx qui estimoient le salut estre encore constitue
en telles observations/ il se retiroit des gentilz/
et consentoit a eulx par simulation de imposer
aux gentilz telles charges: ce que assez appert
en la reprinse de ceste parolle.
¶ Du mesme/ au mesme .ii. Chapitre.
¶ Combien que Titus fust Grec/ et que nulle
coustume ou cognation des parens ne le con¬
traingnist de le circoncire/ comme Timothee: tou¬
tesfois l'apostre le eut facillement parmis de le
circoncire. Car il n'enseignoit pas que par telle
circoncision le salut fust oste: mais si en icelle
on mettoit esperance de salut: cela monstroit
il estre contre le salut. Il le pouvoit doncques
comme chose superflue souffrir d'ung franc cou¬
raige/ selon ceste sentence * La circoncision n'est
riens/ et l'incirconcision n'est riens. * Mais a
cause des faulx freres qui estoient venus/ Ti¬
tus ne fut pas contrainct d'estre circoncis: c'est
a dire qu'on ne luy peult persuader de le faire
circoncir: pour ce (dit il) que ceulx qui estoient
venus pour espier nostre liberte/ vehementement
regardoiẽt et desiroient que Titus fust circoncis:
affin que par l'attestation et consentement du mesme
Paul/ ilz peussent annoncer ceste circoncision
estre necessaire au salut.
¶ Augustin/ en la .cxix. epistre
ad Januarium.
¶ Entre tous ces dix commandemens/ seulle¬
ment est commande d'estre observe par figure ce
qui est mis du sabbat: laquelle figure aussi l'a¬
vons receu pour l'entendre/ non pas pour le
celebrer par oysivete.
¶ Augustin/ de la lettre et de l'esprit
au .xiiii. Chapitre.
¶ Certes quiconque garde ceste journee du sab¬
bat comme la lettre sonne/ jusques a mainte¬
nant: il entend charnellement.
¶ Augustin/ au livre contre les Juifz.
¶ Quant nous trouvons repos en Christ/ adonc
vrayement sabbatizons nous.
¶ Hierosme en l'exposition sur
l'epistre ad Galatas.
¶ Vous gardez les jours/ et les moys/ et les
temps/ et les ans. Quelcun dira. S'il n'appar¬
tient pas de garder les jours/ et les moys/ et
les temps/ et les ans: nous faisons aussi le
mesme crime/ en gardant le mercredy/ et le ven¬
dredy/ et le dimenche/ et la jeune du quares¬
me/ et la seste de pasque/ et la liesse de la pen¬
thecoste: et divers temps ordonnez en l'hon¬
neur des martyrs. A laquelle chose celuy qui
respondra simplement/ dira: Que les jours
de l'observation Judaicque ne sont pas pareilz
aux nostres. Car nous ne festoyons point la
pasque des pains sans levain: mais de la re¬
surrection et de la croix. Et ne nombrons point
sept sepmaines en la penthecoste/ selon la ma¬
niere de ceulx de Israel: mais nous nombrons
la venue du sainct esprit. * Et affin que la congre¬
gation du peuple par mauvaise ordonnance ne
diminuast la foy en Christ: pourtant ont este
ordonnez aucuns jours: affin que tous venissions a
nous rassembler. Non pas que ceste journee en
laquelle nous nous rassemblons soit plus solen¬
nelle: mais affin que en quelconque journee qu'il
fauldra convenir que plus grande liesse en viengne
par la presence l'ung de l'aultre. Mais celuy qui
regarde a respondre plus aguement a la question
proposee: il afferme que tous les jours sont pa¬
reilz l'ung a l'aultre: et que Jesuchrist ne luy est
pas seullement crucifie au vendredy/ ou ressusci¬
te au dimenche: mais tousjours luy est le jour
de la resurrection/ et que tousjours mengeue la
chair de Christ.
¶ Ambroise/ en l'oraison/ pour Theodose.
¶ Certainement de prier par certains jours et
non pas tous les jours/ c'est plus fastidiation que
n'est esperance/ et est rendre loyer de graces pour
l'usaige des proffis abondans/ plus tost que par
affection de devotion. Et pourtant dit sainct
Paul. * En toutes choses rendez graces. Car
quant n'as tu riens que debvoir a dieu? ou quant
es tu sans le don de dieu? quant tous les jours
as l'usaige de vivre du seigneur?
¶ Ambroise ad Ireneum en l'epistre .lxxii.
¶ Les mandemens doncques sont faictz aux juifz
comme aux enfans: non point plainement comman¬
dez/ mais en partie: et leur est commande de gar¬
der comme l'une des parties de leur membre nette/
lesquelz ne pouvoient garder tout leur corps
net. Aussi leur a este commande de garder et so¬
lennizer les festes du sabbat ung jour la sep¬
maine: affin qu'ilz ne fussent en ce jour la char¬
gez de nulle charge/ de ce qu'ilz ne faisoient nul¬
les oeuvres mondaines: et a la mienne volunte
qu'ilz fussent tellement deschargez/ qu'ilz n'em¬
portassent nulles charges avec eulx de pechez
pesans en ce perpetuel sabbat des siecles a ve¬
nir. La sinagogue garde le jour/ mais l'eglise
garde l'immortalite. Parquoy doncques en
la loy n'est que une portion/ mais en l'evangi¬
le y a perfection.
¶ De la difference du
nouveau et de l'ancien testament.
¶ Augustin/ contre les deux epistres des Pela¬
giens/ ad Bonifacium. au .iii. livre/ au .iiii. Chapitre.
¶ Mais quelcun dira. Comment appelle on le com¬
mandement ancien/ lequel est faict par Moyse
apres quattre cens et trente ans: et celuy est dit nou¬
veau/ que par tant de annees devant a este faict a
Abraam? * Celuy qui est esmeu de ceste chose/ non
point par estrif/ mais par desir de congnoistre: qu'il
entende premier/ que pour le temps de devant il est dit
ancien/ et pour le temps apres il est dit nouveau/ et
que icy on considere par ces noms/ les revelations et
non point les institutions. L'ancien testament a este
revele par Moyse: par lequel a este donnee la
loy saincte/ juste/ et bonne/ par laquelle seroit
faicte la congnoissance du peche/ et non pas la
delivrance: par laquelle seroient convaincus les or¬
gueilleux voulant constituer leur justice/ com¬
me s'ilz n'avoient que faire de l'aide divine: et que
iceulx vaincus par la lettre/ s'enfouyssent a
l'esprit de la grace/ pour estre justifiez/ non point
par leur justice/ mais par la justice de dieu/ c'est
a dire par celle qui leur seroit donnee de dieu.
Voicy pour quelle cause l'ung est appelle an¬
cien testament/ pour ce qu'il a este revele au pre¬
mier temps: et l'autre est dit nouveau/ pour ce qu'il
a este revele au dernier temps. * En oultre/ pour
ce que l'ancien testament appartient au vieil hom¬
me auquel est necessaire que l'homme prengne
son commencement: mais le nouveau appartiemt
au nouvel homme/ auquel homme doibt passer
de la vieillesse. Et pourtant a l'ung sont promis
les biens terriens/ et a l'autre sont promis les biens
celestes. Pour ce aussi que ceste chose appartient
a la misericorde de dieu: que nul n'estime doncques
que mesme aussi la felicite terrienne quelcon¬
que/ puisse estre donnee par quelcun sinon par
le seigneur createur de tout le monde. Mais si
dieu est adore pour ceste felicite: l'adoration est ser¬
vile/ appartenant aux filz de la servante. Mais
si on l'adore/ pour l'amour de luymesme: affin que
en la vie eternelle dieu soit tout en tous: ceste
adoration est liberale/ appartenant aux filz de
la libre/ laquelle est nostre mere eternelle au ciel:
laquelle par avant apparoit come sterile/ quant elle
n'avoit nulz enfans glorieux quant a l'apparen¬
ce. Et voyons maintenant que de ce a este prophetize.
* Esjouys toy sterile qui es sans enfanter.
¶ Hierosme/ en l'exposition sur l'epistre
ad Galatas/ au .ii. Chapitre.
¶ Nous sommes Juifz de nature/ et non pas
pecheurs des gentilz. Quant nous estions (dit
il) Juifz de nature/ faisant les choses qui sont
commandees en la loy: et non pas des gentilz pe¬
cheurs * ou pour ce que generalement sont tous
pecheurs de ce qu'lz servent aux idoles: ou ceulx
que maintenant nous estimons souillez. Nous
sommes doncques Juifz de nature/ congnoissans
que ne pourrions estre sauvez par l'oeuvre de la
loy/ mais par la foy de Christ/ nous croyons
en Christ: affin que ce que la loy ne nous avoit
pas donne/ que la foy que nous avions en Christ le
nous donnast. Que si maintenant en nous reti¬
rant de la loy/ en laquelle ne pouvions estre sau¬
vez nous sommes montez a la foy en laquelle n'est
pas requise la circoncision de la chair/ mais la
pure devotion du cueur: et que si maintenant en
nous retirant des gentilz nous faisons ceste cho¬
se/ que quiconque ne sera pas circoncis il sera estime
souille: certainement la foy en Christ/ en laquelle
par avant nous estimions estre sauvez/ sera plus
servant a peche/ que a justice/ laquelle oste la circon¬
cision/ dequoy celuy qui n'auroit pas ceste circon¬
cision seroit souille. * Mais ja n'adviengne/ que
ce que j'ay une foys destruict/ et ay congneu qu'il
ne me prouffite de riens/ derechief je le viengne a
louer. En moy separant une foys de la loy/
suis mort a la loy/ affin que je vive en Christ: et
suis affiche a sa croix/ affin que estant renou¬
velle en ung nouvel homme: je subsistasse/ plus
par foy que par la chair/ et que je sortisse de ce
monde avec Christ Je tiens ce que une foys ay
entreprins. Christ ne m'est pas mort pour neant:
auquel ay creu pour neant/ se j'ay estime sans
sa foy estre sauve en la loy ancienne. * Con¬
gnoissant aussi que l'homme n'est pas justifie par
les oeuvres de la loy/ sinon par la foy de Je¬
suchrist. Aucuns disent. Se ce est vray que Paul
afferme que nul n'est justifie par les oeuvres de
la loy mais par la foy de Jesuchrist/ il s'ensuit
doncques que les patriarches et prophetes et les
sainctz qui ont este devant la venue de Christ: ont
este tous imparfaictz. Lesquelz debvons admonne¬
ster que en ce passaige icy est dit/ que ceulx n'ont pas
obtenu la justice/ qui se estimoient estre justifiez
seullement par les oeuvres. * Et les sainctz qui
ont este anciennement/ aussi ont este justifiez par
la foy de Christ. * Mesme Abraam veit le jour
de Christ/ et en fut resjouy. * Et Moyse estima
que l'opprobre de Christ estoient plus grandes
richesses que le tresor des Egiptiens. Car il re¬
gardoit en la remuneration: de quoy les oeu¬
vres de la loy ne sont pas si fort condemnees/ que
ceulx qui se confient estre justifiez seullement par
les oeuvres de la loy. Car aussi le sauveur dit
a ses disciples. * Se vostre justice n'abonde plus
que celle des scribes et pharisiens: vous n'entrerez
point au royaulme des cieulx. Icy doibt on
assembler combien de commandemens il y a en la
loy/ que nul ne peult acomplir. Et au contraire
fault dire/ que aucunes choses de la loy sont
faictes par les homes/ qui ne scaivent pas ceste loy.
Mais pour ce ne sont pas telz operateurs justi¬
fez/ que telles choses sont faictes sans la foy
de Christ. Comme pour exemple/ de non dormir
avec l'homme comme avec une femme/ de non
adulterer/ de non desrober/ mesme aussi de hon¬
norer pere et mere: et plusieurs autres choses
qui sont commandees de faire.
¶ De la loy Judiciale.
Chapitre .viii.
¶ Gene.9.A.
Q¬
Uiconques respandra le sang
humain/ son sang sera re¬
spandu.
Exod.18.C.D. ¶ Tu seras au
peuple es choses qui appartiennent
a dieu: pour leur relater les choses qui
sont dictes/ et affin que tu monstre au peu¬
ple les ceremonies/ et la maniere de
honnorer/ et la voye par laquelle ilz
doibvent entrer et l'oeuvre qu'ilz doib¬
vent faire. * Et si pourvoye de tout le
peuple aucuns hommes saiges/ et crai¬
gnant dieu: esquelz soit la verite et
qu'ilz haient avarice: et en ordonne d'i¬
ceulx aucuns capitaines/ et cente¬
niers/ et cinquanteniers/ et dixeniers/
lesquelz jugeront le peuple en tout
temps. Se tu fais ceste chose/ tu accom¬
pliras le commandement du seigneur: et
pourras soustenir ses mandemens:
et tout ce peuple icy retournera en
leurs lieux en paix.
Exo.21.B. ¶ Ceulx sont les ju¬
gemens que tu leur proposeras etc. Si
aucun par industrie a occis son pro¬
chain/ et par agait: tu le osteras ar¬
riere de mon autel/ tellement qu'il
meure. Il rendra ame pour ame/
oeil pour oeil etc.
Matth.26.E. ¶ Reboute tõ espee
en son lieu: car tous ceulx qui auront
prins l'espee/ ilz periront par l'espee.
Rom̃.13.A. ¶ Que toute ame soit
subjecte a toutes haultes puissan¬
ces: car il n'y a nulle puissance qu'el¬
le ne soit de dieu: et celles qui sont/
sont de dieu ordonnees. Et ainsi ce¬
luy qui resiste a la puissance: il resi¬
ste a l'ordonnance de dieu. Mais
ceulx qui resistent: acquierent a eulx
mesmes damnation. Car les prin¬
ces ne sont pas en crainte/ a la bonne
oeuvre/ mais a la mauvaise. Et ne
veulx tu pas craindre la puissance?
Fais bien/ et tu auras louenge en icel¬
le. Car il t'est serviteur de dieu/
pour bien etc.
1.Pe.2.C. ¶ Soiez subjectz a toute
humaine creature pour l'amour de dieu.
Soit au roy come au plus excellent/ soit
aux ducz comme a ceulx qui sont de luy
envoyez/ pour la vengeance des malfai¬
cteurs et pour la louenge des bons.
¶ Augustin/ sur l'epistre sainct Paul aux
Romains/ en la .lxxii. proposition.
¶ Aussi ce qu'il dit/ Toute ame etc. Il n'y a pas
de puissance/ que celle qui est de dieu: il admon¬
neste tres bien/ affin que aucun ne se eslieve par
orgueil de ce que par la vocation de son sei¬
gneur en liberte/ est faict Chrestien * et qu'il n'e¬
stime pas debvoir garder son ordre au chemin
de ceste vie: tellement qu'il estime qu'il ne doibve
estre subject aux haultes puissances/ ausquel¬
les pour ung temps est baillee la gouvernance
des choses temporelles. Car comme il soit que soions
de corps et de ame: tandis que nous sommes en ce¬
ste vie temporelle/ usons aussi des choses tempo¬
relles pour aider a passer ceste vie: et nous fault
en la partie qui appartient a ceste vie/ estre sub¬
jectz aux puissances/ c'est a dire aux hommes/ qui
administrent les choses humaines avec quelque
honneur. * Mais de la partie par laquelle nous croions
a dieu/ et sommes appellez en son royaulme: il ne
nous fault pas estre subjectz a quelque homme esti¬
mant abolir en nous la mesme chose qu'il a pleu
a dieu de nous donner pour la vie eternelle.
¶ Augustin en l'exposition de
l'epistre ad Galatas.
¶ En la foy de Christ/ il n'y a quelque difference
entre le Juif et le Grec/ ne entre le serviteur/ et
le libre/ ne entre l'homme et la femme. * Car en ce
que tous sont fideles tous sont ung en Jesuchrist.
Et si la foy faict ceste chose/ par laquelle en ceste
vie on chemine justement: combien plus parfai¬
ctement et plus grandement sera ceste mesme espe¬
ce/ quant nous la verrons face a face? Car combien
que maintenant ceulx qui ont les premices de
l'esprit/ iceluy soit la vie a cause de la justice
de foy: toutesfoys pour ce que le corps est enco¬
re mort a cause du peche: ceste difference/ ou
des gentz/ ou de condition/ ou de sexe/ laquel¬
le vrayement est desja ostee par l'unite de l'esprit
toutesfoys demeure elle en la conversation mor¬
telle/ * et aussi les apostres commandent que
l'ordre dicelle soit gardee au chemin de ceste
vie: lesquelz aussi baillent des reigles tres sa¬
lutaires/ comment on vivra l'ung avec l'au¬
tre/ et pour la difference de Juifz et du Grec/ et
pour la difference de la condition du seigneur
et du serviteur/ et pour la difference du sexe de
l'homme et de la femme/ ou si aucunes telles cho¬
ses viennent au devant. Aussi mesme le sei¬
gneur dit premier. * Rendez a Cesar ce qui ap¬
partient a Cesar: et a dieu ce qui appartient a
dieu. Car autres sont les choses que nous gar¬
dons en unite de foy sans quelque difference:
et autres sont celles que nous gardons en l'or¬
dre ce ceste vie comme en la voye: affin que le
nom du seigneur et sa doctrine ne soit pas blas¬
phemee. Et ce non seullement a cause de l'ire/
affin que nous eschappons l'offense des hom¬
mes/ mais a cause de la conscience: affin que
non par simulation et comme faisant ces cho¬
ses devant lez hommes/ mais que par pure con¬
science de dilection/ et pour l'amour de dieu
nous le faisons lequel veult que tous hom¬
mes soient sauvez etc.
¶ Augustin/ ad Macedonium/
en la .liiii. epistre.
¶ Celuy de vous qui est sans peche/ qu'il jecte
le premier la pierre sur elle: ensuivons l'exem¬
ple de celuy qui a dit ceste parolle: la ou veri¬
tablement cestuy estoit sans peche/ il dit a la
femme/ que ceulx tous espouventez avoient
delaissee. Je ne te condemneray point vas/ mais
ne peche plus doresenavant. Se la malice t'a
peult pardonner: que crains tu innocence? Et
affin qu'il ne fust pas estime docteur de peche/
voire aussi ne approuveur: il dist va/ mais do¬
resenavant ne peche plus: affin qu'il monstrast qu'il
avoit pardonne a l'homme/ et non pas que la coulpe
de l'homme luy pleust. * Desja vois tu doncques
que ce descend de bonne amour/ et que ne sommes pas
reprins de societe de crime/ quant souvent nous
prions pour les pecheurs plains de crime: et si
nous ne sommes pas en crime au moins nous
qui sommes pecheurs prions pour les pecheurs:
et mesme ce que veritablement nous pouvons di¬
re plus tost que par injure/ nous faisons aussi
prieres envers les pecheurs. * Et pourtant ne
sont pas veritablement pour neant ordonnees les
puissances du roy/ la force de l'espee de l'appa¬
riteur/ les armures du chevalier/ la correction
de celuy qui domine/ et aussi la crudelite du bon
pere. Toutes ces choses ont leurs manieres/
leurs causes/ leurs raisons: et leurs utilitez.
Quant icelles sont craintes/ les mauvais sont
contrainctz/ et les bons vivent plus a repos en¬
tre les mauvais: non pas que ceulx doibvent
estre appellez bons/ qui ne peche pas en crai¬
gnant telles choses (car nul n'est bon par la
crainte de la peine/ mais par l'amour de justice)
* toutesfoys ce n'est pas sans utilite que l'audace
humaine est contrainte par la crainte des loix:
affin que l'innocence soit asseuree entre les mau¬
vais/ et que en les reprouvant quant par la crain¬
te diz tourment la faculte est refrenee/ que aussi
en invocquant dieu la volunte soit sanee. Aussi
Les intercessions des evesques ne sont pas con¬
traires a ceste ordonnance des choses humai¬
nes. Mesme n'y auroit ne cause/ ne lieu de fai¬
re intercession/ se ces choses n'estoient. Car d'au¬
tant sont les benefices des intercesseurs/ et de
ceulx qui pardonnent plus plains de grace/ d'au¬
tant que les tourmentz des pecheurs sont plus
justes. * Et n'est pour autre chose/ de ce que je
puis entendre en l'ancien testament/ qur au temps des
anciens prophetes la vengeance de la loy estoit
plus cruelle: sinon affin qu'il fust monstre/ que
aux mauvais estoient ordonnees les peines: af¬
fin que de ce que nous sommes admonnestez/ que l'in¬
dulgence du nouveau testament nous pardonne/
ou que ce soit le remede de salut par lequel il
nous pardonne aussi noz pechez/ ou que ce soit
la louenge de sa doulceur: tellemẽt que par ceulx
qui pardonnent/ la verite publiee ne soit pas
seullement crainte/ mais aussi qu'elle soit aymee.
Mais il y a grande difference de scavoir de quel
couraige ung chascun pardonne. Car comme au¬
cunesfois la misericorde punit: pareillement
aussi la crudelite pardonne. Et affin que pour
exemple je mette quelque chose. Qui est cestuy
qui n'appellera veritablement le pere cruel/
qui pardonnera a son enfant vueillant osti¬
nement soy jouer des serpens? Qui ne dira ce¬
luy estre misericordieux/ qui en deffendant tel¬
les choses/ aussi amendera par bastures ce¬
luy qui est mespriseur des parolles? * Et pour¬
tant ne doibt pas estre la discipline esten¬
due jusques a la mort: voire quant on y peult
remedier: combien aussi qu'il y a grande difference/
quant l'homme est occis par l'homme/ ascavoir se
ceste chose est faicte par desir de nuyre/ ou de
prendre quelque chose injustement/ comme il est faict
de l'ennemy/ comme il est faict par le larron: ou
pour faire la vengeance/ et par l'ordre de obedience/
cõme il est faict par le juge ou par le borreau:
ou pour eschapper/ ou pour subvenir a la ne¬
cessite/ comme le larron est occis du voyaiger/ et
l'ennemy de l'homme d'arme etc. * Doncques vostre
severite prouffite par laquelle aussi nostre re¬
pos est ayde: nostre intercession aussi prouffite
par laquelle vostre crudelite est amoderee.
* Toute ame (dit il) soit subjecte aux haultes
puissances etc. Ce sont les parolles de l'apostre/
qui monstrent l'utilite de la severite. Et pourtant
comme il est commande aux craingnans de aymer
ceulx qui font la menace: aussi a ceulx qui me¬
nacent est commande/ de aymer ceulx qui craingnent.
Riens ne se faice par desir de nuyre a aucun/
mais que tout se faice par charite et par desir de
conseiller: et que riens ne se faice inhumainement/
ou pusillamimement. Et ainsi la vengeance du
juge sera tellement crainte/ que aussi la religion
de l'intercesseur ne sera pas contemnee: car soit en
pugnissant ou en pardonnant ce se doibt seulle¬
ment faire/ que la vie des hommes soit amendee.
Que si la malice et l'infidelite est si grande: que
pour la corriger/ ne la discipline ne le pardon
n'y prouffite en riens: toutesfois ceste chose n'est
pas acomplie des bons par intention ou conscience
que dieu regarde/ soit par crudelite/ soit par
doulceur/ sinon par l'office de charite.
¶ Augustin/ ad Valentinum/ en
la .xlviii. epistre.
¶ Quant la terreur des puissances temporelles
vient a oppugner la verite aux justes/ et aux
fortz: c'est une glorieuse probation: mais quant
elle contredit aux foibles/ c'est une perilleuse ten¬
tation. Et quant elle annonce la verite aux errans
et aux discordans qui ont sens en eulx/ c'est une
utile admonition: mais aux insensez/ c'est une
inutile affliction. * Toutesfoys il n'y a nulle
puissance qui ne viengne de dieu etc. Car soit que
la puissance favorisant a la verite corrige au¬
cun: celuy qui sera amende aura louenge en
icelle: soit que par inimitie elle foursenne sur
aucun: celuy qui sera couronne victorieux aura
louenge en icelle.
Leviti.24.C.D ¶ Celuy qui
aura blaspheme le nom du seigneur qu'il
meure de mort: celuy qui aura frappe
et occis l'homme/ qu'il meure de mort etc.
Celuy qui aura faict quelque ma¬
cule a l'ung de ses citoyens: ainsi luy
sera il faict/ comme il a faict: fraction
pour fraction: oeil pour oeil: dent pour
dent. Telle macule qu'il aura faict
telle sera il contrainct de souffrir.
¶ Augustin au livre contre Adamantum
disciple de Manichee au .viii. chapitre.
¶ De ce qu'il est escript en Exode Oeil pour
oeil/ dent pour dent/ et toutes telles autres cho¬
ses. Sur ce passaige icy viennent les Mani¬
cheens a calomnier/ pour ce que en la loy ancienne
est permise la vengeance de faire le pareil: et est dit/
qu'il fault perdre oeil pour oeil/ et dent pour dent:
come s'ilz vouloient dire que le seigneur ait demonstre
deux choses en l'evangile comme contraires et di¬
verses. Car il dist. * Vous avez ouy qu'il est dit
aux anciens. Oeil pour oeil/ dent pour dent. Mais
je vous dis/ que vous ne resistez point au mal:
mais si quelcun t'a frappe en une joue/ baille
luy aussi l'aultre. Et quiconque vouldra estriver
en jugement contre toy/ et te oster ta robbe: laisse
luy aussi le manteau. Esquelles deux sentences
est veritablement demonstree la difference des
deux testamentz: toutesfois tous deux ordonnez
d'ung mesme dieu. * Car pour ce que au premier les
hommes charnelz estoient beaucoup plus vindi¬
catifz/ et plus ardantz de eulx venger/ que n'estoit
l'injure de laquele ilz se plaingnoient: a eulx fut
ordonne le premier degre de doulceur/ tellement que
la douleur de celuy qui se vengeroit ne excedast
nullement la mesure de l'injure qu'il auroit receu.
Et par ainsi celuy qui premier auroit apris de
non exceder la vengeance/ pourroit aucunesfoys
pardonner l'injure. Dequoy le seigneur desja par
la grace de l'evangile amenant le peuple a la
paix souveraine: il a edifie ung aultre degre
sur ce premier: affin que celuy qui desja avoit ouy
qu'il ne falloit pas prendre plus grande vengeance/
que l'injure n'estoit faicte/ que aussi ayant sa volunte
appaisee fut joyeux de tout pardonner. Ce que
aussi le prophete a annonce es anciens livres/ di¬
sant: * Seigneur dieu/ se j'ay faict ceste chose/ s'il
y a iniquite en mes mains. Se j'ay rendu les
maulx a ceulx qui me les rendoient etc. Et l'aultre
prophete dit/ d'ung souffrant telles manieres de
injures/ et les portant legierement. * Il a donne la
joue a celuy qui le frappoit: il sera rassasie d'op¬
probres. De quoy on entend aussi que la me¬
sure de vengeance est justement ordonnee aux char¬
nelz: et que la totalle remission de l'injure n'est
pas seullement commandee au nouveau testa¬
ment/ mais est long temps par avant prononcee
en l'ancien testament.
¶ Ascavoir s'il est licite
de plaider en proces contre aultruy.
1.Corin.6.A. ¶ Aucun de vous a
bien la hardiesse/ ayant quelque af¬
faire contre ung aultre/ d'estre juge
envers les injustes/ et non pas en¬
vers les sainctz etc.
¶ Augustin en son Manuel/
au .lxxvii. chapitre.
¶ Aussi pourroit on icy estimer que d'avoir ju¬
gement contre ung aultre ne seroit pas peche:
mais seullement seroit peche de vouloir estre
juge hors de l'eglise: se ce n'estoit qu'il dist ensuy¬
vant. * Maintenant vrayement est ce totallement
peche en vous/ que vous avez des proces entre
vous. Et affin que nul ne se excusast/ disant qu'il
a juste cause et que injustement il seuffre/ par¬
quoy veult que ceste injustice soit ostee par la
sentence des juges: l'apostre incontinent vient
au devant de telles pensees et excusations/ disant:
Pourquoy ne souffrez vous point plus tost
injure? Pourquoy ne vous laissez vous point
plus tost frauder? Affin que on viengne a ce que
le seigneur dit. * Se quelcun veult oster ta rob¬
be et estriver avec toy en jugement: laisse luy
aussi le manteau. Et en ung aultre lieu dit.
* Celuy qui te ostera tes choses/ ne les redeman¬
de point. Parquoy doncques il a deffendu aux
siens de faire proces contre les aultres hommes
des choses seculieres. De laquelle doctrine l'a¬
postre dit ce estre peche. Toutesfoys quant il
permect en l'eglise que telz jugemens soient de¬
cidez entre les freres/ et que les freres en soient
les juges: neantmoins le deffend merveilleu¬
sement hors de l'eglise. Et aussi est manifeste
quelle chose icy selon l'indulgence est permis
aux foibles.
Hebre.10.G. ¶ Et avez souffert
joyeusement la rapine de voz biens:
congnoissant que vous avez aussi
meilleure substance et permanente.
¶ Jehan Chrysostome en l'oeuvre imparfaicte
sur ce passaige de sainct Matthieu .v.
¶ Se quelcun te frappe en une joue/ baille luy
aussi l'autre. Et a celuy qui veult estriver avec
toy en jugement/ et te oster ta robbe: laisse luy
aussi le manteau. * Premierement c'est une chose
indigne/ que ung homme fidele se tienne en juge¬
ment en la presence d'ung juge infidele. Car s'il
n'est pas infidele au moins est il seculier: et ce¬
luy qui te debvoit honnorer a cause de la digni¬
te de la foy/ il te juge pour la necessite de la cau¬
se: et perdras la dignite de Christ pour les nego¬
ces du monde. Ne vault il pas mieulx que tu
perde la chose du monde/ que la gloire spirituel¬
le? Certainement celuy qui estime le gaing de
l'ame estre grande chose: il estime bien peu le
dommaige de la chose temporelle. Celuy doncques
a qui il est plus difficile de laisser perdre sa cho¬
se/ que de entrer en jugement: qu'il pense a ce/
qu'il est fort difficile de sortir du jugement sans
peche. * Et est plus facile de laisser son bien de¬
vant qu'on voit en jugement: que de eviter le peche
au jugement. * Ainsi doncques que Joseph de¬
laissa son manteau en la main de la paillar¬
de: et s'enfouyt avec ung meilleur manteau de
chastete: jecte aussi pareillement le manteau en
la main de celuy qui te traicte en jugement: et
t'en fuys avec ung meilleur manteau de justice
que par aventure la ou tu veulx deffendre la
vesture du corps/ tu ne perde la precieuse rob¬
be de l'ame. Davantaige se les infideles voyent/
que toy qui es Chrestien tu rende plus griefves
injures que celles qu'on t'a faict: et pour les cho¬
ses terriennes empescher les juges seculiers/
voire jusques a la perdition de l'ame contre ce¬
luy qui prent le tien injustement: comment croyront
ilz que l'esperance du royaulme celeste soit verita¬
ble/ que les Chrestiens annoncent? * Car ceulx qui
ont esperance des choses celestes contemnent faci¬
lement les choses terriennes. Mais ceulx qui em¬
brassent a force les choses terriennes: je ne scay
s'ilz croyent fermement que les choses celestes
leur soient promises. Car nous ne debvons seul¬
lement souffrir celuy qui nous frappe/ a cause de
nostre ame/ ou non repugner a celuy qui nous
oste noz choses: mais aussi le debvons faire pour
la demonstration des invariables promesses de
Christ * tellement que celuy qui te aura veu non
avoir cure de tes propres injures/ et desprisant
les choses terriennes comme riens: qu'il entende veri¬
tablement quelle est la tres certaine esperance des
Chrestiens au ciel/ plus precieuse que toutes les
choses terriennes/ et que la vie est plus plaisante
que toute la fruition de ceste vie de la chair.
¶ De la grace et du
merite. Chapitre .ix.
¶ Roma.1.A
G
Race et paix vous soit don¬
nee de dieu le pere/ et de no¬
stre seigneur Jesuchrist.
Rom̃.7.D. ¶ O moy homme mal¬
heureux/ qui me delivrera du corps
de ceste mort? La grace de dieu par
nostre seigneur Jesuchrist.
Rom̃.11.A. ¶ Et ainsi doncques en
ce temps icy les demourans sont sau¬
vez selon l'election de la grace de dieu.
Et si c'est par grace/ desja n'est ce point
par les oeuvres. Autrement grace
desja n'est plus grace.
Ephe.2.B. ¶ Car par grace estes
vous sauvez/ par la foy/ et non pas
de vous. C'est veritablement le don
de dieu/ et non pas des oeuvres/ affin
que nul ne se glorifie.
Titum.3.B. ¶ Affin que nous
justifiez par la grace d'iceluy nous
soyons heritiers de la vie eternelle
selon l'esperance.
Actuum.15.C. ¶ Pourquoy doncques
tentez vous dieu maintenant de mettre
le joug sur les colz des disciples/ que
nous ne noz peres n'avons peu porter:
mais croyons estre sauvez par la gra¬
ce de nostre seigneur Jesuchrist/ com¬
me aussi eulx.
Philip.1.D. ¶ Il vous a este don¬
ne pour Christ: non pas que seulle¬
ment vous croyez en luy: mais aussi
que pour luy vous souffrez.
¶ Augustin/ au livre des .l. homelies
en la .xiiii. homelie.
¶ En rememorant ces choses icy/ et telles sem¬
blables diligemment et fidelement: ne condescen¬
dons point a ceulx qui en extollant le franc ar¬
bitre en orgueil/ s'efforcent plzs de le ruer en bas/
que de l'eslever. Mais considerons humblement ce
que l'apostre dit. * C'est dieu qui faict en nous et le
vouloir et le parfaire. * Rendons graces a no¬
stre seigneur et sauluvur/ qui nous a guery sans
quelque merite precedent/ nous qui estions na¬
vrez: et nous a reconseille la ou nous estions en¬
nemis/ et nous a rachete de la prison/ et nous a
ramene de tenebres a lumiere/ et nous a rapel¬
le de la mort a la vie: et en humblement confes¬
sant nostre fragilite/ prions sa misericorde:
* affin que pourtant qu'il nous a prevenu (se¬
lon le Psalmiste) par sa misericorde: qu'il vueil¬
le non seullement garder en nous ses dons et ses
benefices/ mais qu'il les vueille augmenter com¬
me il luy a pleu de les donner.
¶ Augustin des parolles de l'apo¬
stre/ au second sermon.
¶ Nous sommes sauvez par la grace/ et non
pas de nous mesmes/ mais c'est le don de dieu.
* Certainement il y a des hommes ingratz de la
grace/ lesquelz attribuent beaucoup a la povre et
navree nature. Il est verite que quant l'homme fut
faict/ qu'il receut grandes forces du franc arbi¬
tre: mais il les perdist en pechant. Il tresbucha
en la mort/ et en fut faict foible. * Il est delais¬
se des larrons en la voye a demy mort. Le Sa¬
maritain passant l'a mis sur sa Jument/ lequel
samaritain est interprete/ gardeur/ et encore l'a
amene a l'estable. Dequoy se eslieve il? Enco¬
re le guerit on. Mais il me suffit (me dit il) que
j'ay receu au baptesme la remission de tous
mes pechez. Pour ce que l'iniquite est ostee/ l'in¬
firmite est elle pourtant finee? J'ay receu (dit il)
la remssion de tous mes pechez. * Il est tout
vray: tous les pechez sont effacez au sacrement
de baptesme: toutes les parolles/ les oeuvres/
les pensees sont totallemẽt pardonnees. Mais
qu'est ce/ que en la voye fut repandue l'huyle et
le vin? Retenez bien/ comment cestuy qui estoit
ademy moit en la voye/ navre des larrons/ fut
console: en prenant l'huyle et le vin en ses playes.
Et ainsi alors fut pardonne son erreur: et tou¬
tesfoys la langueur est guerie en l'estable. * Se
vous congnoissez l'estable/ c'est leglise. C'est
maintenant l'estable/ pour ce que en vivant
nous passons: ce sera une foys la maison/ de
laquelle jamais ne sortirons: quant nous serons
venus soins au royaulme des cieulx. Gue¬
rissons nous tandis voluntier en l'estable: nous
qui sommes encore languissans/ ne nous glori¬
fions point de nostre sante: affin que par nostre
orgueil nous ne faisons autre chose/ sinon de
jamais vouloir estre guery. Tu es encore en
ceste vie: encore porte tu la chair fragile * enco¬
re as tu le corps que se corrompt et aggrave l'ame:
encore apres l'integrite de resurrection as tu re¬
ceu le remede de oraison: tu dis encore veritable¬
ment/ jusques a ce que tes langueurs soient sa¬
nees. * Pardonne nous noz debtes. Toy qui es
l'humble vallee et non pas eslevee dis a ton
ame. * Mon ame beneis le seigneur/ et ne vueille
pas oublier toutes ses retributions. Quelles re¬
tributions? Dis: recite les: rendz graces. Quel¬
les retributions? Pour ce qu'il est propice a tou¬
tes tes iniquitez. Ce a este faict au baptesme.
Quelle chose est maintenant faicte? Lequel gue¬
rit toutes tes langueurs. * Finablement apres la
redemption de toute corruption/ que reste il/ sinon
la couronne de justice? Veritablement ceste est de
reste: mais aussi que en icelle ou soubz icelle n'y
ait pas une teste enflee pour recepvoir la cou¬
ronne. Escoute: entendz la pseaulme/ comment
elle ne veult pas que la teste enflee ait la cou¬
ronne. * Quant elle eu dit. Lequel rachetera ton
ame de corruption: lequel te couronne dit elle.
Desja icy debvois tu dire. Mes merites tes¬
moingnent qu'il te couronne/ ma vertu a faict
cela: la deserte est rendue/ et non pas donnee?
Mais escoute le pseaulme. Car aussi dis tu
ce. Que tout homme est menteur. Escoute quelle
chose dit dieu. Lequel te couronne en misericor¬
de et en miseration. Il te couronne de misericor¬
de/ il te couronne de miseration. Car tu n'as
point este digne qu'il te ait appelle/ et que apres
ta vocation que tu aye este justifie et apres ta
justification que celuy te ait glorifie. * Les reliez
ont este sauvez par l'election de la grace. Et si
c'est par grace/ desja n'est ce point par les oeu¬
vres. Autrement grace n'est maintenant plus
grace. * Car a celuy qui faict l'oeuvre/ le loyer
luy est impute selon le merite/ et non pas selon
la grace. L'apostre dit. Non pas selon la grace/
mais selon la debte. * Mais il te couronne en mi¬
seration et en misericorde. Et si tes merites ont
precede: dieu te dit. * Discute tes bons merites:
et tu verras que ce sont mes dons. Icelle est la ju¬
stice de dieu. Comme on dit. * Le salut est du
seigneur/ non pas duquel le seigneur est sau¬
ve/ mais celuy qu'il donne a ceulx qu'il sauve.
* Aussi pareillement la grace de dieu par no¬
stre seigneur Jesuchrist est appellee la justice
de dieu: non pas celle par laquelle le seigneur est
juste/ mais celle par laquelle il justifie ceulx qu'il
faict justes/ la ou ilz estoient infideles. Mais
pour ce que aucuneffoys aussi aucuns Juifz qui se
veullent dire Chrestiens * ignorent encore la justi¬
ce de dieu: ilz veullent constituer leur justice/ voi¬
re aussi en noz temps/ au temps que la grace est
manifestee/ au temps de la grace maintenant
revelee/ laquelle par avant estoit mucee: laquelle
maintenant est en l'aire de la grace manifestee
* qui autresfoys estoit mucee au veaure: pour¬
tant dis je que peu de gens l'entendent/ et que plu¬
sieurs en sont ignorans. * Dequoy sommes
fort contraint de plaindre noz freres/ qui contre¬
disent non pas contre la grace de dieu secrette/
mais contre la clere et manifeste grace. Il est a
pardonner aux Juifz. Mais que fera on aux
Chrestiens? Pourquoy sont ilz ennemis a la gra¬
ce de Christ? Pourquoy presument ilz de eulx
mesmes? Pourquoy sont ilz ingratz? Car pour¬
quoy est venu Christ? Nature n'estoit elle pas
icy? Nature n'estoit elle pas/ laquelle vous de¬
cepvez en la louant? La loy n'estoit elle pas?
Mais l'apostre dit. * Se la justice est par la
loy/ il s'ensuit doncques que Christ est mort pour
neant. Ce que l'apostre dit de la loy aux Juifz: ce
mesme disons nous de la nature a ceulx icy.
Se la justice est par la nature/ doncques Christ
est mort pour neant. Ce doncques qui a este dit
des Juifz/ le mesme voyons nous en iceulx.
* Ilz ont le zele de dieu/ mais non pas selon
la science. Qu'est ce a dire/ non pas selon la scien¬
ce? Car en ignorant la justice de dieu/ et vou¬
lant constituer leur justice: ilz ne sont pas sub¬
jectz a la loy de dieu. * Mes freres ayez com¬
passion avec moy. La ou vous en trouverez
de telz/ ne les celez point: que la misericorde
perverse ne soit pas en vous: la ou vous en
trouverez de telz ne les vueillez nullement ce¬
ler. Redarguez les contredisans: et ceulx qui
y resistent/ amenez les a nous.
¶ Au mesme livre/ au .xi. sermon.
¶ Cestuy nous a faict/ et non pas nous mesmes.
* Dequoy nul Chrestien ne doubte/ que dieu n'a
pas seullement cree le premier homme duquel
viennent tous les hommes: mais aussi dieu cree
aujourd'huy tous les hommes: celuy qui dit a
aucun de ses sainctz. Je tay congneu avant que
te formasse au ventre. * Toutesfoys selon plus
profonde intelligence/ et comme j'estime/ plus uti¬
le. Le sainct esprit en a veu d'aucuns disans/ ou
qui diroient que dieu les a faict hommes: mais
eulx mesmes se font justes: il les a preveu/ il
les a admonneste: et les a rappelle de cest or¬
gueil/ disant. Cestuy nous a faict/ et non pas
nous mesmes. Car pourquoy a il adjouste: et
non pas nous mesmes/ comme il suffist de dire:
Cestuy nous a faict: sinon pour ce qu'il a vou¬
lu admonnester de ceste facture/ de laquelle dient
les hommes. Nous nous sommes faict nous
mesmes/ c'est a dire que nous fussions justes/ nous
sommes faictz justes de nostre franche volun¬
te/ quant nous avons este formez/ nous avons
receu le franc arbitre: la doncques ou nous som¬
mes justes: cela faisons nous de nostre franc
arbitre? * Pourquoy invocquons nous encore
dieu/ qu'il nous face justes/ veu que nous avons
la puissance de nous faire justes nous mesmes?
Escoutez escoutez: cestuy nous a faict/ et justes
et injustes/ et non pas nous mesmes. Le premier
homme a este cree en nature sans coulpe/ en na¬
ture sans vice: il a este cree droict/ mais il ne
s'est pas faict droict. Mais quelle chose il s'est
faict/ il est notoire: cestuy cheant de la main du
potier a este rompu. Cestuy qui l'avoit faict le
gouvernoit: mais il a voulu delaisser celuy qui
l'avoit faict/ et dieu le permist/ comme disant.
Qu'il me delaisse/ et qu'il se treuve: et que sa mise
reesprouve/ qu'il ne peult riens sans moy. En
telle maniere doncques dieu a voulu monstrer
a l'homme/ quelle chose le franc arbitre peult
valoir sans dieu. Nous avons experimente
quelle chose il vault sans dieu. Pourtant
avons nous este faictz miserables pour ce que
avons experimente quelle puissance il a sans dieu/
* voicy l'homme a este faict bon: et par le franc ar¬
bitre a este faict mauvais. Quant doncques sera
le mauvais homme ung bon homme/ en delaissant
dieu par le franc arbitre: Luy estant bon ne sa
peult garder bon: doncques luy estant mauvais
se fera il bon? Quant il estoit bon/ ne s'est pas
garde bon: et quant il est mauvais/ dit il je me
fais bon? Que fais tu estant mauvais/ la ou
tu te es perdu estant bon: se cestuy ne te refaict qui
demeure toursjours bon? Cestuy nous a faict/ et
non pas nous mesmes. Quelle chose nous a il
faict/ sinon ce que nous sommes? Et quelle chose som¬
me nous? Son peuple et les brebis de sa pasture.
Cest icy ceste grace. Sans ceste commune grace
de nature/ par laquelle nous sommes faictz hom¬
mes: car aussi n'estions nous pas dignes avant
que nous fussions. Sans ceste grace doncques/
l'autre grace est plus grande/ par laquelle
nous sommes faictz son peuple/ et les brebis
de sa pasture/ par Jesuchrist nostre seigneur.
Et si debvons appeller grace/ celle par laquelle
nous sommes creez: et combien que ne lisons point
que icelle soit appellee grace/ toutesfoys est elle
donee par grace. * Mais je vous monstreray
que celle par laquelle nous sommes Chrestiens est
plus grande. Escoutez. Devant que nous fus¬
sions creez/ nous n'avions deservy nul bien: et
pourtant fut grace que nous fusmes creez/ veu
que nul bien n'avions deservy. Doncques si la
grace est grande/ quant nous ne deservions riens
de bien/ combien grande sera la grace quant
nous avions deservy tant de maulx: Celuy qui
n'estoit pas encore/ ne deservoit nul bien: le pe¬
cheur et le mauvais desert il du bien? Cestuy qui
a este faict/ n'estoit point par avant/ mais aussi
n'avoit il pas offense. Cestuy qui n'estoit pas en¬
core/ a este faict: il a offense et est sauve. Celuy
qui n'estoit pas encore/ ne esperoit riens: quant il
a este faict/ il est tombe/ et quant il a este tombe il
attendoit la damnation et si a este delivre. Ceste
est la grace par nostre seigneur Jesuchrist. Luy
mesme nous a faict/ et non pas nous mesmes:
et nous a totallement faict devant que nous fussions:
et quant nous avons este faictz et tombez/ luy mes¬
me nous a faict justes/ et non pas nous mesmes.
* S'il y a doncques en Christ aucune nouvelle
creature: l'ancienne est tombee/ la nouvelle est fai¬
cte. Cestoit une masse de perdition de Adam/ a laquel¬
le riens n'estoit deu sinon tourment: et de ceste mes¬
me masse en ont este faictz les vaisseaux d'hon¬
neur. * Car le potier de terre a la puissance d'une
mesme masse. De quelle masse? * Certainement
desja estoit perdue: certainement desja ne luy
estoit riens deu sinon juste damnation. Rendz gra¬
ces que tu eschappe la mort qui te estoit deue: et
as trouve la vie qui ne t'estoit pas deue. Le po¬
tier de terre a puissance de faire d'une mesme
masse/ l'ung des vaisseaux pour honneur/ et
l'autre pour contumelie. Mais tu dis: pourquoy
m'a il faict en honneur/ et l'autre en contumelie?
Veulx tu disputer avec moy? Mesme esmer¬
veille toy avec moy et crie avec moy. * O haul¬
tesse des richesses. Qui est celuy vrayement qui
a congneu le sens du seigneur: ou qui a este son
conseiller? Ou qui luy a donne le premier/ et on
luy en fera la retribution? * Se le seigneur vou¬
loit rendre la retribution: il n'eust rendu sinon la
peine deue. Ilz n'ont riens donne pour leur rendre
quelque chose. * Tu les sauveras pour neant.
Qui luy a donne premier comme pour ses me¬
rites: qui luy a donne premier: qui a prevenu
la grace qui est donnee pour neant? Se aucun
merite a prevenu la grace: desja n'est pas don¬
nee pour neant/ mais est rendue selon la debte:
et s'elle n'est pas donnee pour neant/ pourquoy est
elle appellee grace?
¶ Augustin des parolles du seigneur en la
montaigne/ au .vii. sermon.
¶ O toy Chrestien garde toy/ garde toy d'or¬
gueil. * Car combien que tu soye imitateur des
sainctz: repute tousjours toutes choses a la
grace: car la grace de dieu a faict en toy/ et non
pas ton merite qu'il y ait eu quelque demourant.
Et finablement le prophete avoit dit de ces de¬
mourans. * Se le seigneur des armees ne nous eu
delaisse la semence: nous serions faictz come So¬
dome: et eussions este semblables a Gomorre.
Et pourtant dit il ainsi. * Aussi en ce temps icy
les demourans ont este sauvez par l'election de
grace. Mais si c'est par grace (dit il) desja n'est
ce point par les oeuvres: c'est a dire/ maintenant
ne te eslieve pas de ton merite. Aultrement gra¬
ce ne seroit plus grace. Car si tu te presume de
ton oeuvre: doncques t'est rendu le loyer/ et grace
ne t'est pas donnee. Mais si c'est grace/ elle est
doncques donnee pour neant. Je demande doncques
maintenant. Toy pecheur croys tu a Christ?
Je croy. Et que croys tu? Que tes pechez en ge¬
neral te peuvent estre par luy pardonnez pour
neant? Tu as ce que tu as creu. O grace donnee
aggreablement. Toy juste que croys tu? Que tu
ne peulx garder sans dieu sa justice? Doncques
repute a la foy tout ce de quoy tu es juste. Et
ce que tu es pecheur: repute le a ton infidelite.
Soye ton accusateur/ et cestuy sera ton pardon¬
neur. Mais tout crime/ tout mal et tout peche
est de notre negligence: et toute vertu et sainctete/
est l'indulgence de dieu.
¶ Augustin sur les parolles de l'a¬
postre/ au .xv. sermon.
¶ Il a este livre pour noz pechez/ et est ressuscite
pour notre justification. Ta justification/ ta circon¬
cision n'est pas de toy * vous estez sauvez par grace/
par la foy/ et ce n'est pas de vous: mais est le don
de dieu. Ce n'est pas des oeuvres: que par aventure
tu ne die. Je l'ay deservy/ et pourtant l'ay je receu.
* N'estime pas que tu l'aye receu en le deservant/
toy qui ne le deserviroys point si tu ne le rece¬
voys. La grace a precede ton merite: la grace ne
vient pas du merite/ mais le merite vient de la
grace. Car si tu as achete la grace par le me¬
rite/ doncques ne l'as tu pas receu pour neant.
* Tu les sauveras (dit il) pour neant. Qu'est
ce/ tu les sauveras pour neant? Tu ne trouve
riens en eulx pour les sauver/ et toutesfois tu
les sauve. * Tu donne pour neant/ tu sauve pour
neant: tu precede tous merites: affin que tes me¬
riles obtiennent tes dons. Tu donne totallement
pour neant/ tu sauve pour neant: car tu ne trou¬
ve riens pour sauver/ et si trouve beaucoup pour
damner.
¶ Augustin au mesme sermon en
la lettre .H.
¶ Tu feras l'oeuvre de dieu/ non seullement
pour ce que tu es homme: mais aussi pour ce que tu
es juste. Car il est meilleur d'estre juste: que d'estre
homme. Se dieu t'a faict homme: et que tu te faice
juste: tu fais quelque chose de meilleur que n'a
faict dieu: mais dieu t'a faict sans toy: car tu
n'as donne nul consentement a dieu pour te
faire. Comment consentoys tu/ qui n'estoys point
encore? Celuy doncques qui t'a faict sans toy/
il ne te justifie pas sans toy. * Il a doncques
faict celuy qui n'y donnoit pas de consentement
mais il justifie celuy qui y donne sa volunte.
Toutesfoys celuy te justifie/ affin que ce ne soit
pas ta justice/ affin que tu ne retourne pas aux
dommages/ aux detrimens/ et a la fiente: * et que tu
soye trouve en luy/ non pas ayant ta justice qui
est de la loy/ mais celle qui est de dieu par la foy
de Christ/ ascavoir la justice de la foy: pour le
congnoistre et aussi pour congnoistre la vertu de sa
resurrection/ et la communication de ses passions et
celle vertu sera a toy/ et ceste communication des
passions de Christ sera ta vertu.
¶ Augustin en la premiere quinquagene au
prologue de la .xxxi. pseaulme.
¶ Qui sont les bienheureux? Ne sont ce pas
ceulx ausquelz il n'aura pas trouve de peche?
Non. Car il en a trouve en tous. * Tous ont pe¬
che/ et ont affaire de la gloire de dieu. Si donc¬
ques pechez sont trouvez en tous: il s'ensuyt que
nulz ne sont bienheureux/ que ceulx desquelz les
pechez sont pardonnez. Pourtant a l'apostre ainsi
loue ceste chose. Abraam a creu a dieu/ et il luy
a este repute a justice. * Mais a celuy qui faict
l'oeuvre/ c'est a dire qui se presume des oeuvres/ et
que par le merite d'icelles dit que la grace de foy
luy est donnee: le loyer n'est pas impute selon
la grace/ mais selon la debte. Qu'est ce/ sinon
que nostre loyer est appelle grace? Se c'est grace/
elle est donnee pour neant. Quelle chose est ce:
elle est donnee pour neant? C'est que tu n'as faict nul
bien/ et la remission des pechez t'est donnee. Si on
considere tes oeuvres/ on les trouve toutes mau¬
vaises. Se dieu rendoit ce qui est deu a telles
oeuvres/ certainement il les damneroit. Dieu ne
te rend pas la peine deue? mais te donne la gra¬
ce qui ne t'est pas deue.
¶ Augustin sur le pseaulme .xxx. Sei¬
gneur j'ay eu esperance en toy.
¶ Seigneur delivre moy et me rachete/ par ta
justice. Car si tu considere ma justice tu me damne.
Delivre moy par ta justice. * Car la justice de
dieu est notre/ quant elle nous est donnee. Mais
pour ce est elle appellee la justice de dieu: affin
que l'homme n'estime avoir la justice de soymesme.
Car come dit l'apostre. * A cestuy qui croit en ce¬
luy qui justifie l'infidele. Qui est celuy qui justifie
l'infidele? Celuy qui faict le juste de l'infidele.
Qui est celuy qui n'est pas sauve pour neant?
Est ce celuy auquel le sauveur ne trouve riens
pour couronner/ mais pour damner? Il ne trou¬
ve pas les merites des biens/ mais il trouve les
merites des tourmentz. * S'il faict comme verita¬
blement il est propose de la reigle de la loy: le pe¬
cheur doibt estre damne: s'il faisoit ceste reigle/
lequel delivreroit il? Car il les a trouve tous pe¬
cheurs: il est venu seul sans peche/ lequel nous
a trouve pecheurs. Ce dit l'apostre. * Certaine¬
ment tous ont peche/ et ont affaire de la gloire
de dieu. Dequoy ont ilz affaire de la gloire
de dieu? Que cestuy delivre/ et non pas toy.
Pour ce que tu ne te peulx delivrer/ pourtant as
tu affaire d'ung qui te delivre. Dequoy te vante
tu? Dequoy te presume tu/ de la loy et de la ju¬
stice? Ne voys tu pas quelle chose te guerroye
par dedens/ en toy/ de toy/ et contre toy? Ne oys
tu pas le rebellant/ et le confessant/ et celuy qui
desire l'aide en la bataille. * Moy homme mise¬
rable qui me delivrera du corps de ceste mort?
* La grace de dieu par notre seigneur Jesuchrist.
Pourquoy la grace? Pour ce qu'elle est donnee pour
neant? Pourquoy est elle donnee pour neant?
Pour ce que tes merites n'ont pas precede: mais
les benefices de dieu te ont prevenu.
¶ Augustin en la pseaulme .xliii. au verset. Et
nous rachete pour ton nom.
¶ C'est a dire pour neant/ a cause de ton nom non
pas a cause de ma crainte: pour ce qu'il te plait
de le faire/ non pas pour ce que je soie digne que tu
le me face. * Car aussi ce que nous ne t'avons
point oublie/ et que nostre cueur ne s'est pas retire
arriere/ que nous n'avons point estendu noz mains
a ung autre dieu: de quoy pourrions nous faire
cela/ sinon par ton aide/ sinon par ta parolle
parlant par dedens/ et nous enhortant/ et par ce que
tu ne delaisse pas a nous aider/ de quoy nous
avons la puissance? Doncques soit que nous
soyons patiens en tribulation/ soit que soyons joy¬
eulx en prosperite/ rachete nous non pas pour
nostre merite/ mais a cause de ton nom.
¶ Augustin en son manuel/ au .cvi. Chapitre.
¶ De quoy aussi l'apostre appelle grace de
dieu/ mesme aussi ceste vie eternelle/ qui est le
certain loyer de tous biens. * Car le gaige de pe¬
che (dit il) c'est la mort: mais la grace de dieu/
est la vie eternelle par Jesuchrist nostre seigneur.
Le gaige est donne aux gensdarmes selon la
debte/ non pas pour neant: pourtant dit il. Le
gaige du peche est la mort: affin qu'il demon¬
strast que la mort est inferee au peche/ non pas
sans cause/ mais deuement. Mais si la grace
n'est gratuite/ ce n'est pas grace. * Il fault donc¬
ques entendre/ que mesme aussi les bons me¬
rites de l'homme/ sont les dons de dieu: ausquelz
quant la vie leur est rendue/ quelle chose leur rend
on sinon grace pour grace? Ainsi doncques a este
l'homme faict tellement droict/ qu'il pouvoit demou¬
rer en ceste rectitude/ non pas sans l'ayde de dieu/
aussi pouvoit estre faict mauvais par son ar¬
bitre/ et quel qu'il esliroit des deux/ seroit la volun¬
te de dieu faicte/ ou par luy/ ou de luy. Mais
pour ce qu'il ayma mieulx de faire sa volunte que
la volunte de dieu: de l'homme a este faicte la vo¬
lunte de dieu/ lequel est venu d'une mesme masse
de perdition par sa racine) que de l'ung en faict
ung vaisseau d'honneur/ et de l'autre en faict
ung vaisseau de contumelie: en honneur/ par sa
misericorde: en contumelie/ par jugement: affin que
nul ne se glorifie en l'homme/ ne co sequamment en soy.
¶ Augustin/ du franc arbitre et de la
grace/ au .viii. Chapitre.
¶ Et pourtant mes bien aymez/ notre bonne vie n'est
autre chose/ que la grace de dieu. Sans doubte
aussi la vie eternelle laquelle est rendue a la bon¬
ne vie/ c'est la grace de dieu: icelle aussi est don¬
nee pour neant: car pour neant est donnee ceste gra¬
ce/ a laquelle la vie eternelle est donnee. * Mais la
grace a laquelle la vie eternelle est donnee/ est
seullement grace: et la vie eternelle qui luy est
donnee/ pour ce que c'est son loyer/ c'est grace pour
grace/ comme loyer pour la justice: affin que ce
soit verifie qui est veritable: qu'il rendra a ung
chascun selon ses oeuvres.
¶ Augustin/ au livre de la correction et
de la grace/ au .xiii. Chapitre.
¶ Jugement sans misericorde sera faict a celuy
qui n'a pas faict de misericorde. La ou il monstre
aussi que au jugement auquel les justes sont cou¬
ronnez/ et les injustes sont damnez/ que aucuns doib¬
vent estre jugez avec misericorde/ et les autres
sans misericorde. * Car quant on dit jugement
sans misericorde sera faict a celuy qui n'aura pas
faict misericorde il est manifeste que en ceulx
ausquelz sont trouvees les bonnes oeuvres de mise¬
ricorde/ que le jugement leur est faict avec miseri¬
corde. Et par cela aussi s'ensuit que celle misericor¬
de est rendue aux merites des bonnes oeuvres.
* Maintenant n'est il pas ainsi: quant la mise¬
ricorde previent l'homme pour le delivrer des
maulx qu'il a faict/ et qu'il seroit s'il n'estoit rege¬
nere par la grace de dieu: et des maulx qu'il deb¬
voit souffrir eternellement s'il n'estoit delivre de
la puissance des tenebres transfere au royaulme
de la charite de dieu: et luy est donnee ceste mise¬
ricorde non pas seullement sans quelque biens pre¬
cedens/ mais aussi la ou plusieurs maulx ont
precede. Mais toutesfoys pour ce aussi que ceste
vie eternelle laquelle est rendue pour certain loyer
aux bonnes oeuvres/ par ung tel apostre est ap¬
pellee grace de dieu: veu que la grace n'est pas ren¬
due pour les oeuvres/ mais est donnee gratuite¬
ment: sans quelque doubte fault confesser/ que pour ce est
la vie eternelle appellee grace/ pour ce qu'elle est ren¬
due aux merites que la grace a donne a l'homme. * Et
est icelle droictement entendue quant elle est appel¬
lee en l'evangile grace. Grace pour grace: c'est a di¬
re/ pour les merites que la grace a donne etc.
¶ Augustin en son manuel/ au .xxix. Chapitre.
¶ Mais ceste partie du genre humain/ auquel
dieu a promis delivrance/ et le royaulme eternel/
peult elle estre reparee par les merites de ses
oeuvres? Non non. * Car quelle chose de bon peult
faire celuy qui est perdu: sinon d'autant qu'il sera
delivre de sa perdition? Peult il faire par son
franc arbitre? Ce aussi ne se peult faire. Car
l'homme usant mal de son franc arbitre: il s'est
perdu soymesme et son franc arbitre. Et comme
celuy qui se occist/ en vivant il se occist: mais
en soy mettant a mort il ne vit plus/ et ne se peult
resusciter quant il s'est mis a mort: aussi quant il
a peche par son franc arbitre/ par ce que le peche a
este victorieux/ aussi a este le franc arbitre perdu.
* Car celuy est tenu d'estre le serviteur de celuy
duquel il est vaincu. C'est veritablement la sen¬
tence de Pierre: et pour ce qu'elle est veritable * je
te prie quelle peult estre la liberte du serviteur con¬
trainct sinon quant il prent plaisir a pecher?
Car celuy sert liberalement/ qui faict voluntai¬
rement la volunte du seigneur. Et par ce/ ce¬
stuy est libre a peche/  qui est le serviteur de peche.
Et nul ne sera libre a faire justement/ se premiere¬
ment iceluy delivre du peche ne commence estre le
serviteur de justice. C'est la vraye liberte/ pour la
liesse de l'oeuvre bien faicte: et ensemble est la fide¬
le servitude/ a cause de l'obedience du commande¬
ment. Mais dont viendra ceste liberte a bien
faire/ a l'homme qui est contrainct et vendu/ se cestuy
ne le rachete/ duquel la voix est dicte. * Se le
filz vous delivre vous serez vrayement en liberte.
¶ Augustin au livre de lexposition com¬
mencee/ sur l'epistre aux Romains.
¶ Doncques la grace de dieu est juste/ et la ju¬
stice est grace: quant aussi en l'homme la grace pre¬
cede le merite de penitence * de ce que nul homme
n'auroit repentance de son peche/ si se n'estoit par
aucune admonition de la vocation de dieu.
Parquoy nullement ne peult estre donnee la gra¬
ce aux hommes/ par laquelle nous sommes deli¬
vrez de peche/ ne la paix par laquelle nous som¬
mes reconseillez: sinon par le sainct esprit.
¶ Augustin/ au livre de la predestination
des sainctz/ au .vii. Chapitre.
¶ On a de coustume de dire/ que l'homme a deservy
de croire/ pour ce que par avant qu'il creut il estoit
bon. * Ce qui peult estre dit de Cornelius/ duquel
ses aulmosnes furent aggreables/ et ses orai¬
sons furent exaulcees devant qu'il creut en Christ:
et toutesfoys il ne donnoit/ si ne prioit pas sans
quelque foy. * Doncques tout ce que Cornelius a bien
faict devant qu'il creut en christ/ et quant il y creut/
et apres qu'il y eut creu: fault que tout soit attribue
a dieu: affin que par adventure nul ne se eslieve.
¶ Augustin/ des parolles de l'apostre/
au .xiii. sermon.
¶ Tous ceulx qui sont menez de l'esprit de dieu:
ceulx sont filz de dieu. De quoy doncques te vou¬
lois tu eslever/ quant tu as ouy. Se vous mor¬
tifiez par l'esprit les oeuvres de la chair/ vous
vivrez? Tu debvois doncques dire. Ma vo¬
lunte peult faire ceste chose: mon franc arbi¬
tre peult faire ceste chose. Quelle chose peult
la volunte? Quelle chose peult le franc arbi¬
tre? Se cestuy ne le gouverne/ tu cherras: se
cestuy ne le gouverne/ tu demoureras cou¬
che. Comment doncques se fera ce par ton
esprit/ quant tu oys l'apostre disant. Tous ceulx
qui sont conduis de l'esprit de dieu? Que s'il est
absent: tu ne pourras nullement faire riens de
bien. Tu peulx faire par ta franche volunte quant
cestuy ne te ayde point: mais c'est mal. A ce est
ta volunte ydoine qui est appellee libre: et en mal
faisant est faicte servante damnable. Quant je
te dis: que tu ne fais riens sans l'ayde de dieu: je
dis riens de bien. Car sans l'ayde de dieu tu as
une libre volunte a mal faire: combien que celle
proprement ne soit pas libre.
¶ Augustin/ au livre contre les Pela¬
giens et Celestiens/ de la grace de
Christ/ au .xxvi. Chapitre.
¶ Aussi quant la grace de dieu consentira que
nous aurons charite: que nul ne sente tellement/
comme si aucuns de noz bons merites ayent pre¬
cede. Car quelz bons merites pouvions nous
avoir alors que nous ne aymions point dieu? Cer¬
tainement nous avons este premier aymez/ affin que
nous eussions la dilection par laquelle nous aymerions/
devant que nous le eussions. L'apostre sainct Jehan
dit ce manifestement. * Non pas que nous ayons
ayme dieu: car cestuy mesme nous a premier ay¬
me. Et en quelque autre part. * Aymons l'ung
l'autre (dit il) car cestuy premier nous a ayme.
Et est ce tres bien et tres veritablement dit. Car
nous ne aurions riens de quoy nous le sceussions
aymer/ se nous ne le recevions de luy/ quant
premier il nous ayme. * Quel bien ferions nous/
se nous ne aymions? Ou comment ne ferions
nous point bien/ si nous aymons? Et combien que
aucunesfoys il semble que le commandement de
dieu soit faict/ non pas de ceulx qui ayment/
mais de ceulx qui craignent: toutesfoys la ou
n'y a point d'amour/ nul bien n'est impute/ et n'est
pas droictement appellee bonne oeuvre: * car
tout ce qui est sans foy/ c'est peche. Et la foy be¬
songne par charite. Et ainsi que celuy qui veri¬
tablement veult confesser/ qu'il confesse la grace
de dieu * (par laquelle charite est respandue en
noz cueurs par le sainct esprit qui nous est don¬
nee) tellement qu'il ne doubte pas/ que sans icel
le il ne peult faire nul bien qui soit apparte¬
nant a vraye pitie/ ou a vraye justice.
Philip.1.A. ¶ Car celuy qui a en
vous commence la bonne oeuvre: ce¬
stuy mesme le parfera jusques au
jour de Jesuchrist.
¶ Augustin/ contre les deux epistres
des Pelagiens/ ad Bonifacium
au .ii. livre au .viii. Chapitre.
¶ Maintenant est ce que nous debvons con¬
siderer: ascavoir se dieu inspire le desir de bien
a l'homme/ sans sa volunte et cestuy resistant:
tellement que plus ne soit resistant et que plus
ne soit contre sa voulunte/ mais qu'il soit con¬
sentant au bien/ et voulant le bien. Ceulx icy
(ascavoir les Pelagiens) disent que le desir du
bien commence en l'homme/ et par l'homme: tellement que le
merite de ce qui est commence/ obtienne aussi la gra¬
ce de parfaire: voire toutesfois s'ilz veullent ceste
chose. Car Pelagius dit/ que plus facilement le
bien est acomply/ s'il est ayde de la grace. Par la¬
quelle addition/ c'est a dire/ plus facilement/ signi¬
fie vrayement qu'il entend/ que quant aussi l'ayde de
la grace n'y seroit pas: qu'il le peult faire/ com¬
bien que plus difficilement se puist acomplist le bien
par le franc arbitre. Mais si le desir de bien
commence par nous sans la grace de dieu: ce com¬
mencement sera merite/ auquel commme par debte
l'ayde de grace y doibt venir: et ainsi la grace
de dieu ne sera pas donnee pour neant: mais sera
donnee selon nostre merite. Mais affin que le
seigneur respondist au Pelagien a venir: il n'a
pas dit. Sans moy vous povez difficillement
faire quelque chose: mais il a dit. * Sans moy
vous ne povez riens faire. * Il appartient a l'hom¬
me de preparer son cueur: et du seigneur est la
response de la langue. * Ilz sont deceuz par mal
entendre: tellement qu'ilz estiment que preparer le cueur
c'est commencer le bien sans l'ayde de la grace de
dieu/ qui appartient a l'homme. Ja n'adviengne que
les filz de promission l'entendent ainsi: comme la
ou ilz ont ouy le seigneur/ disant: Sans moy
vous ne pouvez riens faire: ilz le viennent comme
a vaincre/ disant: Voicy nous pouvons sans
toy preparer le cueur: ou quant ilz auront ouy
de l'apostre sainct Paul. * Non pas que nous
soyons ydoines de penser quelque chose comme de
nous mesmes/ mais nostre suffisance est de
dieu: comme aussi en le convaincant et disant. Voi¬
cy nous sommes ydoines de nous mesme de pre¬
parer nostre cueur/ et par ce/ de penser quelque
chose de bien. Et qui est cestuy qui peult appa¬
reiller le cueur a bien par une bonne pensee? Ja
n'adviengne qu'ilz l'entendent ainsi/ si ne sont
ceulx qui deffendent leur orgueilleux arbitre
et destruisent la foy catholicque. Pour ce vraye¬
ment est escript. A l'homme appartient de prepa¬
rer son cueur/ et du seigneur est la response de la
langue: pourtant que l'homme le prepare/ non pas
toutesfoys sans l'ayde de dieu. Aussi pareille¬
ment est il dit. * Ouvre ta bouche/ et je l'empli¬
ray. Et combien que nous ne puissions ouvrir
la bouche/ si ce n'est par l'ayde de celuy/ sans le¬
quel ne povons riens faire: toutesfoys nous a¬
ouvrons par son ayde et par nostre oeuvre: mais
le seigneur le emplit sans nostre oeuvre. Car
quelle chose est ce preparer le cueur/ ou ouvrir
la bouche/ sinon disposer la volunte: et toutes¬
foys es mesmes escriptures est leut. * La volun¬
te est preparee du seigneur. Je ouvriray ta bou¬
che/ et te instruiray quelle chose tu doibz par¬
ler. * Pourtant dieu faict plusieurs biens en l'hom¬
me que l'homme ne faict point: mais l'homme n'en
faict nulz que dieu ne faice que l'homme les faict.
¶ Au mesme/ au .ix. Chapitre.
¶ Quelle chose est ce le desir du bien/ sinon cha¬
rite? * Charite est de dieu. Et son commence¬
ment n'est pas de nous/ et la perfection est de
dieu/ mais si charite est de dieu/ elle est du tout
a nous de dieu. Car dieu veult destourner ceste
follie/ que nous nous faisons les premiers en
ses dons/ et que nous le faisons le dernier * car
sa misericorde me parviendra * et aussi tu las pre¬
venu en benedictions de doulceur. Doncques
la benediction de doulceur est la grace de dieu/
par laquelle il faict en nous tellement qu'il nous dele¬
cte et que nous desirons: c'est a dire/ que nous aymons
ce qu'il nous a commande: en laquelle grace se dieu ne
nous previent/ ce n'est pas seullement impar¬
faict: Mais aussi n'est pas en nous commence.
Philip.3.B. ¶ J'ay converse sans
querele selon la justice qui est de la
loy. Mais les choses qui m'ont este
comme gaignaige: les mesmes cho¬
ses ay je estime/ estre detrimens/ a
cause de Christ. Mais toutesfoys
aussi estime je toutes choses estre
detriment/ a cause de la haulte scien¬
ce de nostre seigneur Jesuchrist: pour
la cause duquel ay tout estime comme
detriment: et les ay estime come fiente/
affin que je gaigne Christ: et que je soye
trouve en luy/ non pas ayant ma justi¬
ce qui est de la loy/ mais celle qui est de
la foy de Jesuchrist: laquelle justice est
de dieu par foy/ pour congnoistre ice¬
luy/ et la vertu de sa resurrection/ et la
societe de ses passions.
¶ Augustin aux sermons du temps/ au .xlix. au di¬
menche .v. apres les octaves des roix.
¶ Moy malheureux home/ qui me delivrera du
corps de ceste mort? Le medecin respondit. La
grace de dieu/ par notre seigneur Jesuchrist. La gra¬
ce de dieu/ non pas tes merites. Pourquoy doncques
as tu dit/ que tu as converse sans querelle en la loy
avec justice? * Escoutes: il a dit sans querelles des
homes. Car il y a aucune justice/ que l'homme peult
acomplir: tellement que personne ne se plaindra de luy.
L'escripture dit. * Ne desire pas la chose d'au¬
truy. Toy si tu ne desrobe pas la chose d'au¬
truy: tu n'auras nulle querelle aux hommes. Donc¬
ques aucunesfoys convoite tu et si ne desrobe
pas. Mais la sentence de dieu est sur toy/ pour¬
ce que tu convoite. Tu es vaincu par la loy:
mais c'est devant les yeulx du legislateur. Vit
on sans querelle? Pourquoy doncques sont ces
choses dommaiges? Pourquoy sont ces choses
comme fiente? Tout ce que les Juifz faisoient
dequoy les hommes ne se plaignoient pas/ et de
quoy leur conversation estoit en la loy sans querelle
ilz le attribuoient a eulx et assignoient ceste justi¬
ce selon la loy a leurs forces. * Ilz ne la pouvoient
acomplir: mais en faisoient tant qu'ilz povoient/ en
attribuant a eulx: et toutesfoys aussi ne acomplis¬
soient il pas ce justement. L'escripture doncques
dit/ que acomplir la loy c'est/ de non convoiter. Qui
est doncques le vivant qui puist faire cela? La
pseaulme qui a maintenant este chantee non ayde.
* Seigneur exaulce moy en ta justice: c'est a dire
non pas en la mienne. S'il disoit/ exaulce moy
en ma justice: il l'appelleroit come merite. Mais
aussi vrayement l'appelle il en aucuns lieux sa
justice: mais tellement qu'il la discerne mieulx/
que aussi quant il l'appelle la sienne/ il l'appelle com¬
me a luy donnee. Comme nous disons. * Et il me
rendra selon ma justice. Pareillement quant nous
disons. * Donne nous aujourd'huy nostre pain
cotidien. Ainsi que nous disons/ donne/ ainsi disons
nous/ nostre. Pareillement a ceulx qui se peuvent
presumer de leur perfection/ dit lapostre. * Nous
tous doncques qui sommes parfaictz/ savourons
ceste chose. Il se estoit n'y a gueres dit impar¬
faict/ et maintenant se dit parfaict. Pourquoy?
* Pour ce que la perfection de l'homme est de soy trou¬
ver estre imꝑfaict. Et nous tous qui sommes par¬
faictz/ savourons ceste chose. Et si par adventu¬
re vous savourez autrement quelque chose: dieu
aussi vous revelera la mesme chose: c'est a dire
que si vous vous louez estre justifiez par aucune
poursuyte de l'esprit: en lisant les escriptures/
et en trouvant quelle est la vraye et parfaicte justice/
vous vous trouvez estre coulpables/ et que par
le desir des choses a venir vous condemnez les cho¬
ses presentes: et que vous vivez par foy/ par esperance
et par charite: et que vous entendez/ que ce que vous
croyez ne le voyez point encore: ce que vous espe¬
rez/ que ne le tenez point encore: ce que vous desirez
que ne l'acomplissez point encore. Et si la charite
de ceulx qui sont encore pelerins est telle: quelle sera
la charite de ceulx qui la voyẽt? Cestuy doncques
qui enseignoit la justice de dieu/ et qui ne constituoit
pas la sienne: il cryoit de la pseaulme. * Exaul¬
ce moy en ta justice. Car aussi quant tu sorti¬
ras d'icy: tu seras receu pour les merites: et res¬
susciteras pour recevoir ce que tu as faict. * Adonc
couronnera dieu/ non pas tant tes merites que ses
dons. Chemine seurement en Christ: chemine que
tu ne choppe et que tu ne tombe. Et ne regarde pas
derriere toy/ que tu ne demeure en la voye/ que tu
ne te retire de la voye. Donne toy garde seulle¬
ment de ces choses: et tu y es parvenu. Et quant
tu seras parvenu: adonc ne te glorifie pas en
toy de ceste chose. Car celuy qui se loue/ il ne
loue pas dieu: mais se retire de dieu.
¶ Augustin contre deux epistres des Pelagiens/
ad Bonifacium au .i. livre au .ix. chapitre.
¶ Que ce que l'apostre a escript aux Philipiens
ne te esmeuve/ disant qu'il a este sans querele selon
la justice qui est de la loy. * Car il pouvoit estre
par dedens prevaricateur de la loy par mauvai¬
ses affections: et toutesfois acomplir par dehors
les belles oeuvres de la loy: ou par la crainte
des hommes/ ou de dieu/ ou par la crainte de la
peine et non point par didection ne par delectation
de la justice. Car c'est autre chose de bien faire
par la volunte de bien faire: et autre chose est de
tellemẽt estre enclin a malfaire par volunte/
que aussi le feroit s'il povoit estre permis impuni.
Car veritablement ainsi peche par dedens en
ceste volunte/ celuy qui est sans pecher/ par
crainte et non pas de volunte.
¶ Augustin ad Anastasium en l'epistre .cxliiii.
¶ Cestuy estime mal/ d'estre victorieux du pe¬
che/ qu'il laisse a pecher par crainte de la peine
car combien que par dehors l'oeuvre de mauuaise con¬
cupiscence ne soit pas acomplie/ neantmoins ceste
mauvaise concupiscence par dedens est ennemie. Et
qui sera cestuy qui sera trouve innocent devant dieu/
qui veult que ce qui est deffendu soit faict se tu re¬
tire la crainte? Et par ce est en ceste voulunte
coulpable: lequel veult faire ce qu'il n'appartient de
faire: mais pourtant ne le faict il pas/ qu'il ne le
peult faire sans estre puny. Car d'autant qu'il
est en luy/ il aymeroit mieulx qu'il n'y eut pas
de justice deffendant ou punissant les pechez. Et
s'il est ainsi qu'il aymeroit mieulx qu'il n'y eut pas
de justice: qui doubte que s'il pouvoit qu'il le osteroit?
Et par ainsi/ comment est juste ung tel ennemy
de justice: que si la puissance luy estoit donnee/
osteroit celle qui commande affin qu'il ne souffrit
celle qui menace ou celuy qui juge? Cestuy donc¬
ques est ennemy de justice/ qui laisse a pecher
par crainte de la peine: mais cestuy sera son
amy s'il laisse a pecher par l'amour d'icelle. Car
adonc vrayement craindra il a pecher. Celuy
qui craint la gehenne: il ne craint pas de
pecher/ mais il craint de brusler: mais cestuy
craint de pecher/ qui hait autant le peche com¬
me les tourmens. * C'est la chaste crainte/ qui
demeure au siecle du siecle. Car l'aultre crain¬
te de la peine a son tourment * et n'est pas en cha¬
rite/ et la parfaicte charite la met hors/ Mais
ung chascun hait d'autant le peche/ qu'il ayme la
justice: ce qu'il ne pourra faire par la loy espou¬
ventant par la lettre/ mais par l'esprit guerissant
par la grace.
¶ Gregoire sur les canticques/ la ou
il est dit Les droicturiers te ay¬
ment/ au .i. Chapitre.
¶ Comme s'il disoit. Ceulx qui ne sont pas droictu¬
riers encore craingnent ilz: mais les droictu¬
riers te ayment. * Car tout homme qui faict les
bonnes oeuvres par crainte: combien qu'il soit droi¬
cturier en l'oeuvre/ se nest il pas droicturier en
desir. Car il vouldroit qu'il n'y eut riens que crain¬
dre/ et qu'il ne feist nulles bonnes oeuvres. Ce¬
luy doncques qui faict bien par amour/ il est aussi
droict en l'oeuvre et en desir. * O seigeur que gran¬
de est la multitude de ta doulceur/ que tu as muce
a ceulx qui te craignent et l'as parfaict a ceulx
qui ont esperance en toy. Certes la doulceur de
dieu est incongneue a ceulx qui craingnent dieu/
et est manifestee a ceulx qui ayment. Cestuy donc¬
ques qui rendra peine d'estre droict par amour:
la dilection de cestuy est parfaicte: tellement qu'il
ne craint pas le juge venant/ et ne craint pas
tout ce qu'il oyt des tourmentz eternelz.
2.Tim̃.4.B. ¶ Desja suis je sa¬
crifie/ et le temps de ma resolution est
prochain. J'ay bataille bonne bataille:
j'ai parfaict le cours: j'ay garde la foy.
Du surplus la couronne de justice
m'est gardee/ que le seigneur me rendra en
celle journee/ comme juste juge. Non
pas seullement a moy: mais aussi a
ceulx qui ayment sa venue.
¶ Augustin au livre des cinquantes ho¬
melies/ en la .xiiii. homelie.
¶ Le seigneur (dit il) me rendra la couronne comme
juste juge. Car celuy qui regarde/ apres qu'il a
regarde l'oeuvre/ ne peult denier le salaire.
J'ay bataille bonne bataille: c'est une oeuvre.
J'ay parfaict le cours: c'est une oeuvre. J'ay gar¬
de la foy: c'est une oeuvre. Il me reste la couron¬
ne de justice: c'est le salaire: mais tu ne fais riens
au salaire/ et en l'oeuvre ne fais point seul. Tu
as la couronne de luy/ mais l'oeuvre est de toy:
et toutesfois n'est sinon par l'ayde d'iceluy. J'ay
bataille bonne bataille/ j'ay faict le cours/ j'ay
garde la foy: il retribue les biens. Mais quelz
biens? Ceulx qu'il a donne. Cestuy ne t'a il pas don¬
ne que tu bataillas bonne bataille? Se cestuy ne
l'a pas donne: qu'est ce que tu dis en ung autre
lieu. * J'ay laboure plus que tous les autres?
Non pas moy: mais la grace de dieu avec moy.
Par ce doncques que cestuy t'a ayde/ et qu'il t'a donne/
tu as bataille bonne bataille/ et as parfaict le
cours/ et as garde la foy. * Pardonne moy apo¬
stre: je ne congnois riens de ton propre/ sinon les
maulx. Pardonne moy apostre. Nous le disons/
pour ce que tu l'as enseigne/ Je oys celuy qui se con¬
fesse: si ne trouve pas qu'il soit ingrat. Verita¬
blement tout ce que tu as appareille de toymes¬
me/ nous y congnoissons riens sinon mal. Quant
doncques dieu couronne tes merites: il ne couronne
riens sinon ses dons: affin que nul ne soit esleve
de telle foy ou de telle pitie en bonnes oeuvres
par son franc arbitre. Ung chascun le recoive
tellement qu'il congnoisse celuy qui le donne/ et que
nul ne soit ingrat au donneur: que celuy ne se eslie¬
ve contre le medecin/ qui n'est pas encore sain/ ou qui
n'est pas guery de soymesme. Doncques nulles
argumentations ne soient cause de oster hors de
voz cueurs/ ceste foy et ceste pitie qu'il confesse. Gar¬
dez ce que vous avez receu. Et considerons humble¬
ment ce que dit l'apostre. C'est dieu qui faict en nous
et le vouloir/ et le parfaire. * Rendons graces
au seigeur nostre sauveur/ qui nous a guery de
nostre playe/ sans nulz de noz merites prece¬
dens/ et nous a reconseille nous estant encore enne¬
mis: et nous a rachete de captivite: et nous a ra¬
mene des tenebres a la lumiere/ et nous a rapelle
de la mort a la vie. Et confessons humblement no¬
stre fragilite/ et prions sa misericorde: que pour ce que
selon le Psalmiste: * il nous a prevenu par sa
misericoide/ qu'il vueille en nous non seulle¬
ment garder ses dons et ses benefices/ mais aussi
augmenter ceulx qu'il luy a pleu de donner.
¶ Aux mesmes/ au .xlviii. sermon/ au .v.
dimenche/ apres les octaves des Roix.
¶ Il appartient totallement a toymesme/ que
tu soye tenebreux a tes choses. Car quelle au¬
tre chose est ce d'estre fol/ sinon estre tenebreux
en son cueur? Desquelz finablement dit l'apostre.
* Ceulx qui se disoient estre saiges/ ont este faictz
folz. Et leur cueur insipient a este obscurcy. Dis/
que tu ne es pas la lumiere. Combien que tu aye
beaux yeulx/ si n'es tu pas la lumiere. Que
prouffite l'oeil sain et ouvert/ s'il n'y a pas de lu¬
miere? Et dis que tu n'as point la lumiere de toy
mesme: et crie ce qui est dit. * Seigneur tu enlu¬
mineras ma lampe. Seigneur par ta lumiere tu
enlumineras mes tenebres. Car en moy n'y a
riens que tenebres: mais tu es la lumiere en chas¬
sant les tenebres/ et moy enluminant: la lumie¬
re ne'st pas en moy venant de moy/ mesme ne
suis participant de la lumiere sinon en toy.
¶ Augustin sur sainct Jehan/ au .xlix.
traicte/ au .ix. Chapitre.
¶ Que nul doncques ne se vante: car du sien il est
Satan: mais de dieu/ il est bienheureux. Et qu'est
ce estre du sien/ sinon de son peche? Oste le pe¬
che qui est de toy: la justice (dit il) est de moy.
* Car quelle chose as tu que tu ne l'aye receu?
¶ Augustin en ses contemplations/
au .xv. Chapitre.
¶ Seigneur je confesse comme tu m'as enseigne
que je ne suis autre chose/ sinon toute vanite
et umbre de mort/ et que une abisme tenebreuse * et
terre vaine et vuide: laquelle sans ta benediction
ne germe riens/ et si ne faict pas de fruict sinon
confusion/ peche/ et mort. Se j'ay eu quelque chose
de bon je l'ay receu de toy: tout ce que j'ay eu de
bien/ c'est a toy/ ou je l'ay de toy. Si je me suis
aucunesfoys tenu droict/ par toy me suis je
tenu droict: mais quant je suis tombe par moy
je suis tombe: et fusse tousjours couche en la boue
si tu ne me eusse releve: je eusse tousjours este
aveugle/ se tu ne me eusse enlumine. Quant je
suis tombe/ jamais ne me fusse releve/ se tu ne
me eusse baille la main. Et apres aussi que tu
m'as releve/ je fusse tousjours retombe/ se tu ne
me eusse soustenu. Je eusse souvent este perdu/
se tu ne me eusse gouverne. Ainsi toursjours sei¬
gneur/ ainsi toursjours m'a prevenu ta grace et
ta misericorde/ moy delivrant de tous maulx/ me
sauvant de ceulx qui sont passez/ me soustenant de
ceulx qui sont presens/ et me munissant de ceulx
a venir * couppant aussi devant moy les lacz des
pecheurs/ en ostant les occasions et les causes:
car si tu ne me eusse faict ceste chose/ je eusse
faict tous les pechez du monde. Car seigneur je
scay bien qu'il n'y a nul peche que jamais l'homme
ait faict/ que ung autre homme ne puisse faire/
si le createur duquel est l'homme faict estoit absent.
Mais tu as faict/ affin que je ne feisse pas/ ce que
tu as commande de n'estre point faict et as respandu
en moy ta grace/ a celle fin que je creusse en toy.
Seigneur tu me gouvernois pour toy/ tu me gar¬
dois pour toy: et m'as donne grace et lumiere affin
que ne commisse adultere/ ne tout autre peche.
Ephe.2.C. ¶ Maintenant aussi
vous qui autresfoys estiez loingz en
Jesuchrist/ vous estes approchez par
le sang de Christ.
¶ Augustin contre deux epistres des
Pelagiens/ ad Bonifacium/ au .i.
livre/ au .xxxviii. Chapitre.
¶ Nous deffendons (dit il) que l'homme est l'oeuvre
de dieu: et que par sa puissance il ne contrainct
personne contre sa volunte/ ne a bien ne a mal:
mais faict bien ou mal de sa propre volunte.
Mais en bonne oeuvre est tousjours ayde par la
grace de dieu/ et en mauuaise oeuvre est incite par
les suggestions du diable. A ce respondons nous
que les hommes sont l'oeuvre de dieu en tant qu'ilz sont
hommes: mais en ce qu'ilz sont pecheurs ilz sont
soubz le diable: s'ilz ne sont d'illec delivre par
cestuy qui n'est faict mediateur entre dieu et les
hommes pour autre chose/ sinon que entre les hom¬
mes n'y a eu nul pecheur qui ait eu la puissance
de le faire: et que aussi de la puissance de dieu nul
ne peult contre sa volunte estre contrainct au
bien ne au mal: mais quant dieu le delaisse/
pour ses merites il va toursjours en mal: et quant
dieu l'aide sans ses merites il est converty a bien.
* Car l'homme n'est pas bon s'il ne le veult estre:
mais la grace de dieu aussi l'aide qu'il vueille:
car il n'est pas escript pour neant ce qu'il s'ensuit.
Philip.2.B. ¶ Car c'est dieu qui
faict en nous/ et le vouloir et le par¬
faire/ pour la bonne volunte.
¶ Augustin/ ad Paulinum en
l'epistre cent et sixiesme.
¶ Qui est celuy qui nous faict estre separe de
ceste masse de perdition/ et de ceste contention
sinon celuy qui est venu querir et sauver ce qui
estoit perdu? Dequoy aussi l'apostre interro¬
gue/ disant. * Qui est celuy qui te discerne? La
ou si l'homme dit. C'est ma foy/ c'est ma volunte/
c'est ma bonne oeuvre. On luy respondra. * Et
quelle chose as tu que tu ne l'aye receu? Et si tu
l'as receu/ de quoy t'en glorifie tu plus que si tu
ne l'avois receu? Et pourtant tout cecy est dit/
non pas affin que l'homme ne se glorifie: mais affin
que celuy qui se glorifie/ qu'il se glorifie au sei¬
gneur/ et non pas des oeuvres/ affin que par aven¬
ture nul ne se eslieve. Non pas pour ce que les
bonnes oeuvres soient frustrees par ceste fidele
cogitation/ comme il soit que dieu rende a ung
chascun selon ses oeuvres/ * et que gloire et hon¬
neur et paix est a tout homme faisant le bien:
mais pour ce que les oeuvres sont de la grace/
et non pas la grace des oeuvres. Car la foy
qui besongne par charite/ ne seroit riens si ce¬
ste dilection de dieu n'estoit respandue en noz
cueurs par le sainct esprit qui nous est donne.
Mesme nous n'aurions point ceste foy si dieu
ne partissoit a ung chascun la mesure de foy.
Il est doncques bon a l'homme/ que avec toutes
ses forces de son franc arbitre dise purement. * Je
garderay ma force de toy: car celuy qui estime de
pouvoir garder sans son aide ce qu'il luy a don¬
ne: il faict comme celuy qui s'en est alle en une
loingtaine region/ et vivant prodigalement/
vient a tout consumer: puis apres contrainct par
misere de dure servitude/ iceluy retourne en
soymesme/ dit. * Je me leveray/ et m'en iray a
mon pere. Et n'auroit jamais ceste pensee/ se le
pere tres misericordieux ne luy inspiroit.
Colos.1.B. ¶ En rendant graces
a dieu le pere/ qui nous a faict dignes
d'estre en la part du sort des sainctz/
en la lumiere. Lequel nous a delivre
de la puissance des tenebres/ et nous
a transporte au royaulme du filz de
sa dilection.
¶ Augustin ad Vitalem/ en l'epistre .cxvii.
¶ Respondz/ je te prie. Comment dit lapostre. En
rendant graces a dieu le pere qui nous faict ydoi¬
nes d'estre en la part du sort des sainctz/ en la
lumiere: se iceluy ne delivre pas nostre arbitre/
mais que l'arbitre se delivre soymesme? Nous ren¬
dons doncques faulcement graces au pere: comme
s'il faisoit ce qu'il ne faict pas. Et a erre celuy
qui a dit/ qu'il nous faict ydoines. Respondz/
comment nous avons nostre franc arbitre pour
decliner du mal et pour faire le bien/ quant le
franc arbitre estoit soubz la puissance des te¬
nebres? Desquelles tenebres si dieu nous en a
delivre (comme dit l'apostre) veritablement il
a faict le franc arbitre libre. Parquoy est faict
que aussi les hommes ne sont pas fideles/ si¬
non par le franc arbitre: et toutesfoys sont faict
fideles par la grace de dieu/ qui a delivre le franc
arbitre de la puissance des tenebres. * Et ainsi
la grace de dieu n'est pas niee/ mais est demon¬
stree veritable sans aucuns humains merites
precedens: et le franc arbitre est tellement defendu/
que il est affermy par humilite/ et non pas pre¬
cipite par orgueil. Doncques la grace de dieu
n'est pas donnee en la nature du franc arbitre/
ne en la loy/ ne en la doctrine comme la perver¬
site Pelagienne follement dit: mais est donnee a
toutes les oeuvres/ par la volunte de celuy du¬
quel il est escript. * Seigneur dieu tu separe a
ta volunte l'ame voluntaire. Car nous avons
perdu le franc arbitre pour aymer dieu/ par la
grandeur du premier peche: et la loy de dieu/ et
la doctrine combien qu'elle soit saincte/ juste/ et bon¬
ne * toutesfoys elle occist si l'esprit ne vivifie:
par lequel est faict/ que non pas en oyant/ mais
en obeissant: non point par lecture/ mais par
amour est gardee. Parquoy/ que nous croyons en
dieu ou que nous vivons fidelement/ * ce n'est pas
du vueillant ne du courrant mais c'est de dieu
qui faict misericorde non pas pour ce que ne deb¬
vons ne vouloir ne courrir: mais pour ce que cestuy
faict en nous/ et le vouloir et le courrir. Ne di¬
sons point doncques que la grace soit la doctrine:
mais congnoissons la grace qui faict proffiter la do¬
ctrine: que aussi la ou ceste grace est absente/ nous
voyons que mesme la doctrine empesche.
¶ Augustin ad Valentinum/ en la
xlvi. epistre.
¶ Tout bon don/ et tout don parfaict/ descend
d'en hault du pere des lumieres. Et que nul ne
dise que la grace de dieu luy est baillee/ ou par
les merites de ses oeuvres/ ou par le merite de
ses oraisons/ ou par les merites de sa foy: et qu'il
n'estime pas estre vray ce que ces hereticques
disent: que la grace de dieu nous est donnee selon
noz merites/ ce qui est totallement faulx. Mais
la grace et la misericorde de dieu convertist l'hom¬
me/ de laquelle dit le pseaulme. * La misericor¬
de de mon dieu me previendra: affin que celuy
qui est infidele soit justifie/ c'est a dire/ que d'ung
infidele soit faict ung juste. Et qu'il commence
avoir bon merite: que dieu couronnera quant
le monde sera juge.
¶ Gregoire/ sur Ezechiel au premier
livre en la .ix. homelie.
¶ Et l'esprit est entre en moy apres qu'il eut
parle a moy: et me dressa sur mes piedz etc. Voi¬
cy la voix divine/ qui a commande au prophete
qui estoit couche/ qu'il se levast. * Mais il ne
se pourroit nullement lever se l'esprit de dieu
tout puissant n'estoit entre en luy. Car par la
grace de dieu tout puissant nous nous pouvons
efforcer aux bonnes oeuvres: mais nous ne les
pouvons parfaire/ se celuy qui commande ne nous
aide. Et ainsi quant sainct Paul admonneste
ses disciples/ disant * faictes vostre salut avec
crainte et paour: incontinent adjousta qui est ce¬
stuy qui faict telz biens en eulx/ disant. Car c'est
dieu qui faict en nous/ et le vouloir et le parfaire
pour la bonne volunte. De ce est que celle mesme
verite dit a ses disciples. * Sans moy vous ne
pouvez riens faire. Mais il fault considerer en
ces choses/ que si noz biens sont tellement les
dons de dieu tout puissant/ que en iceulx n'y a
riens du nostre: pourquoy en demandons nous
retribution eternelle comme pour noz merites? ou
si ce sont tellement noz biens/ que ce ne soient
point les dons de dieu tout puissant: pourquoy
en rendons nous graces au dieu tout puissant?
Mais il fault scavoir que noz maulx sont seulle¬
ment a nous * mais noz biens sont de dieu tout
puissant et si sont nostres: car cestuy nous a pre¬
venu en inspirant affin que nous vueillons: lequel
nous ensuyt en aydant affin que nous ne vueillons
vainement/ mais que nous puissions acomplir ce
que voulons. Doncques par la grace qui previent/
et par la bonne volunte qui ensuyt/ ce qui est le
don de dieu tout puissant est faict notre merite.
Ce que sainct Paul en briefve sentence explicque/
disant: * J'ay laboure plus que tous ceulx icy.
Et affin que on ne l'estimast attribuer a sa vertu
ce qu'il avoit faict/ il adjousta. Non pas moy/
mais la grace de dieu avec moy. * Et pour ce
qu'il fut prevenu du don celeste: il se congneut
comme estrangier de sa bonne oeuvre/ en disant: non
pas moy/ mais pour ce aussi que la grace preve¬
nant avoit faict en luy son arbitre libre en bien:
de ce que le franc arbitre a suyvi la mesme grace:
pourtant aussi en l'oeuvre adjouste il/ disant:
Mais c'est la grace de dieu avec moy/ comme s'il
disoit. J'ay laboure en la bonne oeuvre/ non pas
moy. Car en ce que par le don du seigneur j'ai este
prevenu/ ce n'a pas este moy/ et en ce que j'ai suyvi
apres le don de volunte/ ce a este moy. Apres
doncques que nous avons dit ces choses icy contre
Pelagien et Celestien/ retournons a l'ordre de
nostre exposition etc.
¶ Gregoire en ses morales au .xvi. livre/
au .ii. Chapitre. Sur ce qui est dit en Job
xxii. L'innocent sera sauve/ et sera sauve
par la mundicite de ses mains.
¶ Que si ceste sentence est promise de la retri¬
bution du royaulme celeste/ elle est soustenue
pour veritable: car comme il soit escript de dieu.
* Qu'il rend a ung chascun selon ses oeuvres:
la justice du juge eternel sauve celuy ou der¬
nier jugement que la pitie d'icelle a icy en ce mon¬
de delivre des oeuvres souillees. Mais si on
croit que ung chascun soit sauve icy par la pu¬
rete de ses mains/ tellement que par ses vertus il
soit faict innocent: sans doubte c'est erreur. * Car
si la grace supernelle ne previent celuy qui est coul¬
pable: jamais certainement ne trouvera l'inno¬
cent pour le remunerer. De quoy est dit par la
veritable voix de Moyse. * Nul n'est envers
toy innocent de soymesme. Doncques la pitie
supernelle/ faict en nous premier quelque chose
sans nous: affin que aussi par la poursuyte de
notre franc arbitre/ il faice avec nous le bien que
nous appetons: lequel toutesfois par sa grande
grace au dernier jugement le remunere tellement
en nous/ come si seullement il fust procede de nous.
Et pour ce que la divine bonte nous previent/ pour
nous faire innocentz/ sainct Paul dit. * Par
la grace de dieu suis je ce que je suis. Et pour
ce que nostre franc arbitre suyt la mesme grace:
il a adjouste. Et sa grace n'a pas este vaine en
moy: mais ay laboure plus abondamment que
eulx tous. * Lequel quant de soymesme veoit
qu'il n'estoit riens/ il dit. Non pas moy. Et tou¬
tesfois pour ce qu'il se trouva estre quelque cho¬
se avec la grace/ il dist apres: mais la grace de
dieu avec moy. Car il ne diroit pas avec moy
s'il n'avoit avec la grace prevenante le franc ar¬
bitre suyvant apres. Affin doncques qu'il se mon¬
strast estre riens sans la grace de dieu/ il dit: Non
pas moy. Mais affin qu'il monstrast avoir ouvre
avec la grace par le franc arbitre: il dist apres:
mais la grace de dieu avec moy. Et ainsi l'in¬
nocent sera sauve par la purete de ses mains:
car celuy qui est icy prevenu par don pour estre
faict innocent: quant il est amene au jugement/ il
est remunere comme pour merite.
¶ Gregoire en ses morales au .xxiiii.
livre/ au .vii. Chapitre.
¶ Et rendra a l'homme sa justice. Nostre justice
est appellee. Non pas celle que du nostre est a nous:
mais qui est faicte nostre par la divine largesse.
Comme nous disons en l'oraison dominicale.
Donne nous aujourd'huy notre pain cotidien.
Voicy nous l'appellons notre et prions qu'il nous
soit donne. Et ains il est saict notre quant il est re¬
ceu: lequel toutesfoys est de dieu/ pour ce qu'il est don¬
ne de luy. Il est doncques de dieu par don/ et est
veritablement faict notre par l'acception.
¶ Gregoire au .xxii. livre de ses mo¬
rales au .x. Chapitre.
¶ Les sainctz hommes scaivent bien qu'ilz sont
engendrez apres le peche du premier parent
de lignee corruptible/ * et qu'ilz sont changez a
meilleurs veux/ ou a meilleures oeuvres/ non
point par leur propre vertu/ mais par la gra¬
ce supernelle les prevenant. Et tout le mal qu'ilz
congnoissent estre en eulx: ilz sentent que c'est le
merite de la generation mortelle. Mais tout le
bien qu'ilz voyent en eulx/ congnoissent que c'est le
don de la grace immortelle. Et luy sont debteurs.
a cause du don qu'ilz ont receu: lequel en les pre¬
venant leur a donne la bonne volunte qu'ilz ont
eu: et en les poursuivant leur a donne de pouvoir
le bien qu'ilz veullent faire.
Luc.11.B. ¶ Querez et vous trou¬
verez: frappez et on vous ouvrira etc.
¶ Fulgence au .i. livre ad Monimum.
¶ Cestuy doncques qui est nostre maistre par dedens/
duquel nous avons receu l'ayde de la doctrine ce¬
leste: il ne manifeste pas seullement les secretz
de ses parolles a nous qui les enquestons: mais
aussi cestuy inspire par sa grace l'affection de
les enquester. Car aussi ne povons nous avoir
fain de ce pain/ qui descebd du ciel: se la fain n'est
donne de luy a ceulx qui l'ont en fastidiation/ lequel
s'est voulu donner pour rassasier les fameilleux.
De luy aussi avons nous/ que quant nous avons
soif/ nous courons a la fontaine lequel s'est donne
a nous affin que nous le beuvons. Cestuy doncques
doibt bien estre loue/ pour la grace de l'ung et
de l'aultre don: ascavoir quant nous qui dormons
il nous esveille pour le querir: et quant il se donne
a trouver a nous qui le querons. Lequel certai¬
nement n'est trouve de personne/ si cestuy mesme
ne nous excite pour le querir.
¶ Fulgence/ au mesme livre.
¶ Toute oeuvre qui est faicte de nous en dieu:
dieu le faict en nous. * Car de luy/ et par luy/
et en luy sont toutes choses. * De luy doncques
est la bonne volunte et la bonne oeuvre. Ce que le
docteur des gentilz afferme par ces parolles.
C'est dieu qui faict en nous et le vouloir et le par¬
faire pour la bonne volunte. Et pourtant comme
dit Salomon: que la volunte sera preparee du
seigneur: ainsi afferme sainct Paul que noz bon¬
nes oeuvres sont preparees du seigneur: c'est a dire
disposees en la predestination. Et pourtant dit il.
* Vous estes sauvez par grace etc. Ainsi doncques
que la volunte est preparee par predestination
du seigneur/ par laquelle nous voulons le bien:
ainsi pareillement a dieu prepare les bonnes
oeuvres/ affin que nous cheminons en icelles.
Entendons aussi que la vie eternelle et le roy¬
aulme des cieulx est dvuinement prepare aux
fideles par foy. Mesme Christ monstre qu'il dira
a ceulx qui seront a dextre. * Venez les beneictz
de mon pere: recevez le royaulme lequel vous
est prepare des le commencement du monde. Mais
aussi ceste mesme chose est une oeuvre de gra¬
ce. Car par grace est donnee/ non seullement la
bonne vie aux justifiez/ mais aussi la vie eter¬
nelle aux glorifiez. Ce que nous tenons mani¬
feste par la predication de sainct Paul qui dit.
* Le gaige de peche est la mort: mais la grace
de dieu est la vie eternelle par Jesuchrist nostre
seigneur. Mais pourquoy est la mort appellee
gaige/ et la vie eternelle grace? Sinon pour ce que
la mort est rendue/ et la vie eternelle est donnee.
Mais la ou dieu rend celle mort adonc punit
il la mauvaise oeuvre du pecheur: ce que nulle¬
ment ne le feroit/ se l'homme ne se fust retire de
dieu. Mais quant dieu donne la vie eternelle: il
parfaict en glorifiant le juste/ son oeuvre qu'il
a commence en justifiant l'infidele. Et l'ung et
l'aultre est grace: c'est a dire/ la bonne vie/ et la
vie etermelle par Jesuchrist nostre seigneur. * Car
en verite nous avons tous receu de sa plenitu¬
de/ et grace pour grace * ascavoir la grace de la
justification non deue: aftin que la grace de la justi¬
fication efface tout mauvais merite par bene¬
fice non deu/ et qu'elle conferme le bon merite par
continuelle ayde/ auquel la grace de glorification
soit justement rendue pour le loyer. Mais aussi
ceste grace n'est pas injustement ainsi appellee:
pour ce que dieu ne rend pas seullement ses dons
aux aultres dons qu'il a donne/ mais aussi la gra¬
ce de la divine retribution est icy en si grande
abondance/ qu'elle excede sans comparation/ et plus
quo'n ne scauroit dire tout merite de la volunte
et de l'oeuvre humaine combien que aussi ceste vo¬
lunte soit donnee de dieu. Car combien que sainct
Paul l'apostre monstre que de dieu nous est donnee/
non seullement la lumiere de croire en Christ/
mais aussi nous est donnee la vertu de souffrir
pour luy/ disant. * Il vous est donne/ pour Christ/
non seullement que vous croyez en luy/ mais aussi
que vous souffrez pour luy. Lesquelles deux choses
appartiennent a la grace de la bonne vie presente.
Mais toutesfoys il estime la grace de la vie
future a plus grande chose que toutes les pas¬
sions du temps present/ disant: * Les passions de
ce temps icy ne sont pas condignes a la gloire a
venir qui sera en nous revelee.
¶ Hierosme ad Demetriadem/ au premier
Tome au .xxxi. fueillet.
¶ Dieu resiste aux orgueilleux/ mais il donne
grace aux humbles. Et la ou il y a grace/ la
n'est pas la retribution des oeuvres/ mais est la
largesse du donnant: affin que ce dict de l'apostre
soit acomply. Ce n'est ne du vueillãt ne du cou¬
rant etc. * Et toutesfoys vouloir et non vouloir
est nostre/ et aussi ce qui est notre n'est pas a nous
sans la miseration de dieu.
Deut.8.D. ¶ Et apres qu'il t'a tour¬
mente et renforce/ en la fin il a eu pitie
de toy/ affin que tu ne dise en ton cueur:
ma force/ et la puissance de ma main
m'ont faict avoir ces choses: mais que
tu aye memoire du seigneur ton dieu:
que cestuy ta donne les forces.
Deut.9.A. ¶ Ne dis point en ton
cueur/ quant le seigneur les aura de¬
struict en ta presence: a cause de ma
justice le seigneur m'a faict entrer/
pour possesser ceste terre: quant ces na¬
tions icy sont destruictes pour leurs
iniquitez. Car aussi n'est ce pas pour
tes justices/ ne pour l'equite de ton cueur
que tu entreras en leurs terres pour en
possesser: mais pour ce que icelles ont
faict infidelement/ elles ont este de¬
struictes a ton entree/ et affin qu'il acom¬
plist sa parolle qu'il a promis soubz jure¬
ment a tes peres Abraam Isaac et Ja¬
cob. Congnois doncques que le seigneur
ton dieu ne t'a pas donne ceste terre
tres bonne en possession/ pour tes ju¬
stices/ comme il soit que tu soye ung
pouple de dure cervelle.
Dañ.9.E. ¶ Seigneur dieu encline
ton aureille pour l'amour de toymes¬
me/ et escoute: ouvre tes yeulx/ si re¬
garde notre desolation/ et la cite/ sur la¬
quelle est appelle ton nom. Car aussi
ne prosternons nous point noz prieres
devant ta face/ en noz justifications/
mais en tes grandes miserations.
Esaie.50. C. ¶ Le seigneur dieu est
mon aide/ et pourtant ne suis je pas
confus. Pourtant ay je mis ma face
comme la tres dure pierre: et scay que je
ne seray pas confus. Celuy qui me
justifie est pres.
Psal.72. ¶ Je suis faict envers
toy comme la jument et si suis tousjours
avec toy. Tu as tenu ma main dex¬
tre: et m'as conduict en ta volunte/ et
m'a receu avec gloire. Car quelle cho¬
se ay je au ciel/ et quelle chose ay je vou¬
lu sur la terre autre que toy?
Psal.43. ¶ Aussi n'ont il pas pos¬
sesse la terre par leur espee/ et leur
bras ne les a pas sauve. Mais a
este ta dextre et ton bras/ et la illumi¬
nation de ton viaire: pour ce que tu
as prins ton bon plaisir en eulx.
Toymesme es mon roy et mon dieu/
qui mande les salutz a Jacob. Par
toy nous hurterons noz ennemis
de la corne etc.
Psal.61. ¶ Mon ame ne sera elle
pas subjecte a dieu car mon salutaire
est de luy. Mon salutaire est en dieu/
et aussi ma gloire est le dieu de mon
aide etc.
Psal.67. ¶ Dieu est merveilleux
en ses sainctz: le mesme dieu de Is¬
rael donnera vertu et force a son peu¬
ple/ beneict soit dieu.
¶ Ambroise de la vocation des gentilz
au premier livre/ au .ii. Chapitre.
¶ Certainement tous les livres de l'ancien te¬
stament sont plains de la relation de la deffaul¬
te de Israel: tellement qu'il est manifeste que tous¬
jours a este de la grace de dieu/ que tout ce peu¬
ple ne s'est pas retire de dieu. * La nature hu¬
maine ainsi souillee en la prevarication du pre¬
mier homme/ voire aussi entre les benefices/ en¬
jour encline en la pire volunte: tellement que ce
qui luy est commis/ peult estre dit delaisse. Par¬
quoy doncques ceste volunte vague/ incertai¬
ne/ instable/ mal enseignee/ foible a faire quelque
chose/ facile a hardiesse/ aveugle en concupiscen¬
ces/ enflee en honneurs/ angoisseuse de sollici¬
tude/ sans repos par suspitions/ plus convoiteuse
de gloire que de vertu/ plus diligente de sa renommee
que de sa conscience/ et selon toute son experience plus
miserable en ayant la fruition de ce qu'elle a con¬
voite que s'elle n'en avoit riens: ceste volunte n'a
riens en ses forces/ sinon facilite d'estre en dangier.
Car la volunte muable qui n'est pas gouvernee
par la volunte incommuable: d'autant plus appro¬
che elle d'iniquite/ que plus aigrement content de fai¬
re quelque oeuvre. * Tandis doncques que les choses
qui desplaisent a dieu/ plaisent a l'homme: sa volun¬
te est animale. Car aussi quant il vivroit en bon¬
nes meurs/ encore vit il mal s'il ne vit en la
gloire de dieu. Car c'est la propre et principale cho¬
se des fideles que de soy glorifier au seigneur/ et que de
non soy aymer sinon en dieu. Et ceulx se ay¬
ment bien/ qui ayment les oeuvres de dieu en eulx.
Car aussi dieu ayme en nous ce qu'il a faict: et
hait ce qu'il n'a pas faict? * Si doncques nous ay¬
mons en nous l'oeuvre de dieu/ nous aymons ju¬
stement la bonne volunte en nous: laquelle verita¬
blement ne debvroit pas estre aymee/ se ce n'e¬
stoit l'oeuvre de dieu. Car qui est l'homme (s'il n'est
de mauvaise volunte) qui n'aymera en soy la bon¬
ne volunte qui est la premiere plante du laboureur
supernel? Car la verite dit. * Toute plante que
mon pere celeste n'a point plante sera desracinee.
Tout ce qu'il ne fault pas desraciner/ il est ma¬
nifeste qu'il est plante de dieu le pere. * Mais la bon¬
ne volunte est le premier germe de toute vertu.
Laquelle appoye sur son origination/ repose en l'e¬
ternelle et incommuable volunte: tellement qu'elle est
vrayement spirituelle. Car celuy qui est conjoinct a
icelle volunte eternelle/ il est ung mesme esprit:
quant par la communion de cestuy qui enlumine
et de celuy qui est enlumine/ de cestuy qui justifie et
de celuy qui est justifie/ de cestuy qui gouverne et
du subject: toute action est referee a ung/ et ce qui
est refere a ung appartient a l'ung et a lautre. Car
ce que dieu a donne ne se peult aliener de dieu/ et ce
que l'homme a receu ne se peult aliener de l'homme.
¶ Ambroise/ au .iii. Chapitre.
¶ Icy semble qu'il fault traicter/ ascavoir quant
l'homme commence d'estre de bonne volunte/ si la
mesme volunte qui estoit en luy est corrigee/ ou
se une autre luy est donnee qui soit repugnante a
la premiere. Et affin que ceste chose soit plus ma¬
nifeste/ ne soyons point paresseux den enque¬
ster plus avant. * Nous tous hommes avons este
formez sans vice au premier homme: et nous tous
avons perdu la sante de nostre nature par la
prevarication du mesme homme. De la est venue
la mortalite/ d'illec est venue la corruption du
corps et de l'esprit/ de la est venue ignorance et
difficulte/ les sollicitudes inutiles/ les cupidi¬
tez illicites/ les erreurs sacrileges/ la crainte
vaine/ l'amour nuysante/ les joyes mauvaises/
les consaulx desquelz on s'en repent/ et aussi
grande multitude de miseres que de crimes. Apres
doncques que ces maulx avec les autres sont
subitement venus en la nature humaine: et que la
foy a este perdue/ l'esperance delaissee/ l'intelli¬
gence aveuglie/ la volunte captive: nul n'a trou¬
ve en soy/ de quoy peult estre repare: car aussi
combien qu'il y ait eu quelcun qui par entendement
naturel se soit efforce de resister aux vices/ ce¬
stuy seullement a sterilement aorne la vie de
ce temps icy/ et n'a riens prouffite aux vrayes ver¬
tus/ ne a la beatitude eternelle. * Car sans la
veneration du vray dieu/ ce aussi qu'il semble
estre vertu/ n'est que peche: et nul ne peult plai¬
re a dieu/ sans dieu. Et celuy qui ne plait pas a
dieu: a qui plait il sinon a soymesme et au dia¬
ble? Et quant l'homme est despouille de dieu: il
n'est pas prive de volunte/ mais est prive de la
sante de sa volunte. Car aussi ne pourroit il
estre boute hors de l'estat d'innocence/ s'il ne pe¬
choit de sa volunte. Doncques la nature qui
estoit bonne/ par qualite de peche a este faicte
mauvaise. * Et ce mouvement de couraige/ le¬
quel jamais ne peult estre sans aucune amour/
c'est a dire/ sans quelque volunte: il n'a pas perdu
l'appetit/ mais a change l'affection/ en recevant
par desir/ ce qu'il debvoit refuser par jugement.
Quant doncques l'homme retourne a fidelite/ pour
la cause duquel est dit. * L'esprit qui s'en va/ et ne
retourne pas (car si dieu ne le faisoit retour¬
ner/ il ne retourneroit pas) adonc n'est il pas
de nouveau reforme quant a la creature nou¬
velle/ et si n'est pas cree en luy une nouvelle sub¬
stance: mais celle mesme que par avant avoit este
souillee est maintenant reparee. * Et d'iceluy n'est
riens oste/ sinon le vice que la nature n'a pas eu.
Car la nature fut en Adam sans vice: lequel
tira beaucoup de maulx par l'inobedience de la
volunte/ et les a respandu de plus en plus en
ses posteres. Lesquelz maulx ne peuvent estre
vaincus ne reduitz a riens sinon par la grace du
sauveur/ lequel par son oeuvre vient a reparer son
oeuvre. Car come dit sainct Jehan L'evangeliste.
* En ce est apparu le filz de dieu/ affin qu'il des¬
lie les oeuvres du diable. Et comme il rompt les
liens du prisonnier/ ainsi vest il la nudite de ce¬
luy qui est despouille/ ainsi guerit il les playes
du navre * tellement que ce qu'il faict en luy aussi est
faict par luy mesme. Certainement il n'appar¬
tient pas a l'homme de faire la bataille contre son en¬
nemy sans son protecteur. Car il a la bataille a fai¬
re contre celuy qui autresfoys l'a surmonte. Qu'il
ne se confie pas doncques en ses forces: car aussi
quant elles estoient entieres ne sont pas demou¬
rees: mais qu'il demande la victoire par celuy qui
seul demeure victorieux de tous/ et n'est jamais
vaincu. * Que s'il le demande/ qu'il ne doubte pas
aussi que l'affection de le demander vient de celuy/
lequel il demande. Et qu'il n'estime pas pourtant de
non avoir de franc arbitre/ pour ce qu'il est mene de
l'esprit de dieu: lequel aussi n'a pas perdu/ quant
par volunte s'est donne au diable: par lequel a este
deprave le jugement de la volunte/ et non pas oste.
Ce doncques qui n'a pas este occis par celuy qui a na¬
vre/ n'est pas oste par le medecin: la playe est gue¬
rie/ et la nature n'est pas ostee. Mais ce qui est
perdu en la nature n'est pas restitue/ sinon par ce¬
luy qui a faict la nature. Le seigneur dit. * Aussi dis¬
poseray je a la maison de Israel et a la maison de
juda ung nouveau testament: non pas selon le te¬
stament que j'ai dispose a leurs peres en ce jour que je
prins leur main/ pour les mener hors de la terre
D'egipte: car iceulx n'ont pas persevere en mon te¬
stament/ et les ay mis en oubly dit le seigneur.
Mais cestuy est le testament que j'ay dispose a la
maison de Israel apres ces jours icy/ dit le seigneur.
Je donneray mes loix en leur sens/ et les escripray
en leur cueur/ et seray leur dieu/ et iceulx seront mon
peuple. * Aussi le seigneur parlant de sa grace/ par
laquelle de tous hommes en faict nouvelle creature/
dit le mesme par Esaie. * Voicy je feray cho¬
ses nouvelles/ que maintenant naistront et les con¬
gnoistrez: et feray la voye au desert/ et les fleu¬
ves en la terre seiche: affin que mon peuple qui est
mon genre esleu boive: lequel j'ai acquis pour racon¬
ter mes vertus. Et derechief. * Je jure par moy
mesme/ que la justice sortira de ma bouche: et mes
parolles ne seront pas destournees/ que tout ge¬
nouil se ployera vers moy/ et que toute langue don¬
nera louenge a dieu. * S'il est doncques impossi¬
ble que ces choses ne soient faictes/ de ce que la pre¬
science de dieu n'est pas incertaine/ ne son conseil
muable/ ne sa volunte sans effect ne sa promesse
faulse: tous ceulx desquelz ces choses sont predi¬
ctes/ sans quelque exception seront sauvez. Car il don¬
ne ses loix en leur sens et les escript de son doigt
en leurs cueurs/ affin qu'ilz recoivent la congnoissan¬
ce de dieu/ non point par l'oeuvre de la doctrine
humaine/ mais par la maistrise du souverain
docteur. * Car aussi celuy qui plante n'est riens/ ne
celuy qui arrouse: mais c'est dieu qui donne accrois¬
sement. * Tous ceulx icy despuis le plus petit
jusques au plus grand congnoissent dieu: car ilz
ont ouy et apris du pere/ pour venir a Christ: ilz
sont tous tirez hors d'erreur et adressez en la
voye de la vie: a tous est donne/ apres avoir
le cueur change/ de savourer les droictes cho¬
ses/ et de vouloir les justes choses: en tous est en¬
tee la crainte par laquelle sont instruictz es comman¬
demens de dieu. La voye est faicte au desert: et
la seiche terre est arrousee de fleuves: tellement
que ceulx qui par avant ne ouvroient pas la bouche
pour confesser dieu/ et qui estoient muetz comme bestes
muettes et irraisonnables en la ferocite des be¬
stes sauvaiges/ iceulx nettoiez par les fontai¬
nes des divines parolles/ beneissent et louent le
seigneur/ en recitant les vertus et les merveilles
de sa misericorde qui les a esleu et les a faict filz
adoptifz/ et les a faict heritiers du nouveau te¬
stament. * Mais si (come dit l'apostre) nul ne des¬
prise le testament de l'home conferme/ et se n'y ordon¬
ne riens par dessus: comment se peult il faire que
de quelque part la promesse divine soit rompue?
Ce que le seigneur promist sans condition/ et donna
sans loy a Abraam demeure totallement/ et est acom¬
ply de jour en jour. Que si aucuns aussi ausquelz
ces choses ont este predictes/ n'ont pas creu: leur
incredulite na pas annichile la foy de dieu.
* Car dieu est veritable/ et tout homme est men¬
teur. Aussi vrayement ceulx qui n'ont pas voulu
croire apres avoir ouy l'evangile/ ilz sont inexcu¬
sables plus que s'ilz n'eussent jamais ouy l'annon¬
ciation de verite. * Mais il est certain que ceulx
envers la prescience de dieu ne furent jamais
les filz de Abraam/ ne nombrez de ceste partie
desquelz il est dit. Toutes les lignees seront be¬
neictes en ta semence. Car cestuy a promis qu'il
en y aura qui croiront/ qui a dit. * Et ung chascun
n'enseignera plus son prochain/ ne ung cha¬
scun son fere/ disant. Congnois le seigneur. Car
tous me congnoistront despuis le plus petit d'iceulx
jusques au plus grand. Cestuy a promis que aucuns
viendront a estre reconseillez/ qui a dit. * Je seray
propice a leur iniquitez et n'auray plus memoire
de leurs pechez. Cestuy a promis que aucuns obei¬
ront/ qui a dit. * Je leur donneray une autre voye/
et ung autre cueur/ affin qu'ilz me craignent tous
les jours. Cestuy a promis que aucuns perseve¬
reront/ qui a dit. Je donneray ma crainte en leur
cueur affin qu'ilz ne se retirent de moy et les vi¬
siteray/ et si les feray bons. Finablement cestuy
a promis de tous sans nul excepter qui a dit. * Je
jure par moymesme/ que veritablemẽt la justice
sortira de ma bouche/ et mes parolles ne se de¬
tourneront pas/ que tout genouil se ployera vers
moy/ et toute langue donnera louenge a dieu.
* Si on dit icy/ que ce que dieu a jure d'estre faict
qu'il n'est pas faict: nous attribuons faulsete et men¬
songe (ce que ja n'adviengne) a la verite. Mais si
les parolles de dieu demeurent veritables/ et que
totallement soit faict ce qu'il a ordonne (ce que la pi¬
tie et la foy enhortent) comment nous apperra la
firmite de la promesse veritable/ comme il soit que
encore plusieurs miliers de gens servent aux dia¬
bles/ et ploient les genoulx aux ydoles: se ce
n'est que nous congnoissons telles manieres de
propositions de dieu/ estre ordonnees selon ceste
science incommuable/ en laquelle est desja envers
luy determinee ceste universalite: et soit qu'il
parle des bons ou des mauvais/ il parle ainsi
d'une partie come s'il ne laissoit personne derriere.
Car l'apostre quant il dit. * Les choses ancien¬
nes sont passees/ voicy toutes choses sont fai¬
ctes nouvelles: ne semble il pas qu'il ait dit que
tous les hommes sont renouvellez? Ou quant il
dit. * Pour ce qu'il a prins son plaisir que toute ple¬
nitude habite en luy: et que par luy toutes cho¬
ses soient en luy reconseillees. Ne parle il pas
ainsi comme s'il vouloit entendre que nul homme
n'est prive de ceste reconsiliation? Ou quant il
dit. * En ces derniers jours icy/ il a parle a nous
par le filz/ lequel l'a constitue heritier de toutes
les choses. La forme de la sentence sonne elle
aultre chose/ que tous les hommes estre descriptz
en l'heritage de Christ: selon la prophetie de Da¬
vid/ disant. * Demande moy/ et je te donneray
les gentz pour ton heritage/ et les termes de la
terre pour ta possession? Car aussi le seigneur
dit. * Se je suis esleve arriere de la terre/ je ti¬
reray toutes choses a moy. Ne semble il pas
que la conversation de tous les hommes soit
promise? Ou quant on prophetise de l'eglise et
qu'on dit. * Toute vallee sera remplie: et toute
montaigne et montaignette sera humiliee: et les
choses tortues seront redressees et les rudes che¬
mins seront en plaines voyes. Semble il que au¬
cun des hommes soit delaisse/ qu'il ne soit signifie
venir a estre subject a Christ? Quelle chose
est ce quant on dit. * Aussi toute chair viendra en
ma presence affin qu'ilz adorent en Hierusalem
dit le seigneur? Ou ce. * Aussi en ces jours la/ je
respandray de mon esprit sur toute chair? Ou
ce. Le seigneur soublieve tous ceulx qui tresbuchent/
et redresse tous ceulx qui sont abatus. N'est il pas
ainsi prononce/ comme se nul n'estoit separe de ce
don de dieu? Parquoy doncques le peuple de
dieu a sa plenitude: et combien que la plus grande
partie des hommes refuse/ ou ait en negligence la
grace du saulveur * toutesfoys es esleuz et en
ceulx qui sont precongneuz et separez de toute ge¬
neralite/ est determine aucune speciale univer¬
salite: tellement qu'il semble que tout le monde soit
delivre d'entre tout le monde/ et tous les hommes
soient prins d'entre tous les hommes. Come aussi
quant il est parolle des infideles/ la divine ma¬
niere de parler ordonne ainsi sa parolle: tellement
que les choses qui sont dictes d'aucune partie des
hommes semble qu'elles appartiennent a tous les
hommes. Comme est ce que Jehan Baptiste dit. * Ce¬
luy qui est venu du ciel/ est par dessus tous: il
tesmoigne ce qu'il a veu et ouy et nul ne receoit
son tesmoignage. Ou ce que dit l'apostre. * Cha¬
scun demande les choses que a luy appartiennent.
Doncques par telz et autres enseignemens qui
peuvent estre proferez par ceulx qui en deman¬
dent en plus grand nombre/ sans doubte est mon¬
stre/ que aucunesfoys aussi toute la terre est ap¬
pellee pour une partie de la terre/ et tout le mon¬
de pour une partie du monde/ et tous les hommes
pour une partie des hommes: toutesfoys le plus
souvent l'escripture bien tost apres declaire la
discretion de telles choses: tellement que le sens du
lecteur est transfere de l'appellation universel¬
le/ a la partie que l'on doibt entendre. Comme
est ce dict de l'apostre. * Nous annonceons Jesu¬
christ crucifie: lequel vrayement est scandale aux
juifz/ et folie aux gentilz. Mais aux juifz et
aux grecz qui sont appellez nous annonceons Christ
la vertu de dieu/ et la sapience de dieu. Christ est
il la vertu/ a ceulx a qui il est scandale: ou est
pour ce que aucuns d'eulx seront justifiez par la
foy/ et aucuns seront endurcis par leur infideli¬
te: ung mesme genre des croyans et de non croyans
sont discernez soubz le nom de ceulx qui sont
appellez: affin que ceulx qu'il signifioit estre se¬
parez de la foy/ combien qu'ilz eussent ouy l'evan¬
gile/ qu'il les demonstrast estrangiers de la vocation.
Par ceste reigle promet la parolle divine par
Esaie/ disant: * Je meneray les aveugles en
la voye qu'ilz n'ont pas congneu/ et marcheront
les sentiers qu'ilz ne scaivent pas. Et leur feray
luyre les tenebres/ et les choses tortues estre
droictes. Je feray ces parolles/ et ne les delais¬
seray pas. Et ce qu'il s'ensuyt: ascavoir/ mais
iceulx se sont tournez au contraire: ce doibt estre
refere a aucune partie de leur genre/ et non pas
a ceulx ausquelz il dit. Je ne les delaisseray
pas. Doncques en toutes ces parolles icy/ qui
sont dictes d'ung genre d'hommes: les premieres con¬
viennent aux ungz/ et les dernieres aux aultres.
* Aussi en l'apostre/ ce qui est traicte d'une partie
du peuple/ est recite soubz l'appellation de tout
le peuple: et es reliez est nommee la plenitude.
Car quant il discutoit de l'aveuglissement des
juifz: et qu'il monstroit aucuns de eulx estre sauvez
par la grace: il dit. * Je dis doncques: Dieu a il
deboute son peuple? Ja n'adviengne. * Car aussi
je suis Israelite de la semence de Abraam/ de la
lignee de Benjamin. Dieu n'a pas deboute son
peuple qu'il a congneu par avant. Parquoy le
peuple precongneu/ le peuple qui n'est pas de¬
boute/ ce sont ceulx qui sont justifiez par Christ.
Et ce qu'il semble estre dit de tous ceulx de Israel/
il est seullement monstre en ceulx que l'election de
la grace a delaisse pour soy.
¶ Ambroise/ au .v. Chapitre.
¶ Mais vous estes le genre esleu/ la royale
prestrise/ la gent saincte/ le peuple de acquisition:
affin que vous annoncez les vertus de celuy/ qui
vous a appelle des tenebres en sa lumiere ad¬
mirable: qui aultresfoys n'estiez point le peuple
de dieu/ et maintenant estes le peuple de dieu:
desquelz aultresfois n'a pas eu de misericorde/ et
maintenant leur faict misericorde. Ce doncques n'est
pas donne pour les merites des plus petis/ que les
plus grans n'ont pas deservy. Car la mesme
infidelite aussi accusoit les peres et les filz: le
mesme aveuglissement d'ignorance les plongeoit
tous ensemble en mesmes erreurs. Mais pour¬
quoy dieu a eu pitie des ungz et non pas des
aultres/ quelle science le peult comprendre/ ou quelle
sapience le peult enquester? La raison de ceste
discretion est mucee/ mais la discretion n'est pas
mucee. Nous n'entendons point celuy qui juge/
mais nous voyons bien l'ouvrier ouvrant. Que ca¬
lomnions nous la secrete justice/ nous qui devons ren¬
dre grace a la misericorde manifestee? Louons
et honnorons ce qui est faict: car il est bon de non
scavoir ce qui est secret. Mais regarde a toute
la multitude des petis enfans: esquelz excepte le
peche par lequel le genre humain est naiz en dam¬
nation/ nulz merites passez ne a venir ne peu¬
vent estre jugez. * Car la redemption du sang de
Christ seroit de nulle valleur: et la preroga¬
tive des oeuvres humaines ne se submettroit
pas a la misericorde de dieu/ si la justification
qui est faicte par la grace estoit deue aux meri¬
tes precedens: tellement que ne seroit pas le don
du donnant mais seroit le loyer de l'ouvrier. Si
doncques la grace a trouve aucuns des plus mau¬
vais en lissue de la vie lesquelz elle veult adop¬
ter (comme il soit toutesfoys que aussi plusieurs
qui ne sont pas veuz si mauvais sont privez de
ce don) qui dira ceste chose estre faicte ou sans la
dispensation de dieu/ ou estre determinee sans
profonde equite? Ce veritablement qui n'est pas
pourtant injuste/ pour ce qu'il est secret: mais pour
tant est il juste/ pour ce que sans doubte c'est le ju¬
gement de dieu. Car ce qui depend de son arbitre:
il est incertain de quelle sentence il doibt estre ju¬
ge/ par avant qu'il soit juge. Mais quant la cho¬
se est venue a sa fin il n'est en la liberte de per¬
sonne de soy complaindre de la fin: car il est tres
certain que dieu ne debvoit riens faire aultrement
qu'il en a faict. * Lequel a affirme la diversite de
plusieurs vocations appartenir a une mesme
grace/ aussi par ceste reigle de la comparation
evangelicque/ * par laquelle il monstre que le pere de
famille loue en divers temps les ouvriers pour
sa vigne soubz la paction du denier: par lequel
est signifie la qualite de la vie eternelle: la ou
sans doubte ceulx qui sont envoyez a l'heure de
unze heures en la vigne qui sont faictz esgaulx
aux ouvriers de toute la journee/ signifient la
part de ceulx de quoy maintenant nous parlons:
lesquelz pour louer l'excellence de la grace/ la di¬
vine indulgence les a nombre en la fin du jour et
en la conclusion de la vie: non pas en payant le
pris de leur labeur/ mais en respandant les ri¬
chesses de sa bonte en ceulx qu'il a esleve sans
oeuvres: tellement aussi que ceulx qui ont laboure
en grand sueur et n'en ont receu non plus que les der¬
niers qu'ilz entendent avoir receu le don de grace/
et non pas le loyer des oeuvres. * Dequoy si
nous murmurons aussi contre le pere de famille:
de ce que ceulx qui sont les derniers appellez sont
faictz pareilz aux ouvriers de toute la journee:
et que plusieurs oeuvres ne deservent non plus/ que
celles qui ne sont comme riens: il nous sera dit ce
que a l'ung d'iceulx fut respondu. Mon amy je ne
te fais nulle injure: n'as tu pas convenu avec
moy pour le denier? Prens ce qu'il t'appartient/ et t'en
va. Je veulx aussi donner a ce dernier icy autant
come a toy. Ne m'appartient il pas de faire de ma
chose ce que je veulx? Ou ton oeil est mauvais/
pour ce que je suis bon. Certainement ceste lar¬
gesse sembloit injuste a ce calomniateur. Et quel
enseignement en a il raporte? quelle raison en a
il receu? * La justice de ceste dispensation ne
luy a pas este revelee: et n'a pas este admis
pour regarder le secret muce: mais affin qu'il se
abstenist de discuter les jugemens de dieu/ la
bonte du misericordieux luy a este myse au de¬
vant/ et la puissance du vueillant. Comme s'il luy
estoit aussi dit de l'apostre. * O toy homme qui es
tu pour respondre a dieu? La chose formee dit
elle a celuy qui la forme: pourquoy m'as tu faict
ainsi? * Doncques la cause de recevoir la grace
a tous hommes de quelque genre/ et de quelque con¬
dition ou eage que ce soit/ c'est la volunte de dieu:
envers laquelle la raison de l'election est mucee
et leurs merites commencent par ceste grace/ laquelle
ilz ont receu sans merite. Oue si les merites
pouvoient estre bons sans la grace/ on ne diroit
pas. * Se quelcun n'est regenere par l'eaue et le
sainct esprit: il n'entrera pas au royaulme des
cieulx. * Et si vous ne mengez la chair du filz
de l'homme/ et si vous ne beuvez son sang: vous
n'aurez point la vie en vous. Mais on diroit.
Se quelcun n'est juste et bon/ il ne pourra estre
bienheureux eternellement. Et ne fauldroit pas
estre regenere par l'eaue et l'esprit/ s'il suffisoit
estre enseigne par le commandement. * Et seroit la
foy anichilee/ laquelle croit que tous pechez sont
pardonnez par le baptesme: se la grace estoit en¬
seignee seullement estre donnee aux bons et justes/
et non pas aux mauvais et infideles. Et ainsi
le commencement de vraye vie et de vraye justice/
est situee au sacrement de regeneration: tellement
que la ou l'homme est regenere: la aussi est commencee
la verite de ces vertus. Et commencent a proffiter
par foy a la gloire perpetuelle/ ceulx qui a grand
peine pouvoient parvenir au loyer temporel de
la vaine louenge. * Car soit le Juif qui est enfle
de science/ soit le grec qui est remply de l'estude de la
sapience naturelle/ avant qu'il soit justifie par la
foy de Christ/ il est enclos soubz peche. Et s'il
demeure en son infelicite l'ire de dieu demeure
sur luy: ascavoir celle qui est tiree en la preva¬
rication de Adam. De laquelle dit l'apostre.
* Vous esties autresfoys tenebres/ maintenant
estes lumiere au seigneur.
¶ Du mesme/ au .vi. Chapitre.
¶ Celuy qui vient du ciel est par dessus tous il
tesmoigne ce qu'il a veu et ouy/ et nul ne receoit
son tesmoignage. Celuy qui receoit son tesmoigna¬
ge: il a signe/ que dieu est veritable. * Et tout hom¬
me qui receoit son tesmoignage/ signe ceste cho¬
se/ et demonstre ceste chose/ assavoir que par la lu¬
miere illuminante il est faict voyant/ il est faict
obedient/ et est faict intelligent: comme Jehan l'evan¬
geliste le tesmoigne/ disant. * Nous scavons que
tout le monde est constitue en mal: et scavons
que le filz de dieu est venu/ et qu'il nous a donne
le sens pour congnoistre le vray dieu/ et que nous
soyons en son vray filz.
¶ Du mesme/ au .vii. Chapitre.
¶ Mais ceulx qui sont honteux de riens igno¬
rer et par occasion de obscurite tendent des lacz
de deception: ilz referent toute la discretion par
laquelle dieu en esleit les ungz et ne esleit pas les
autres: * (car plusieurs sont appellez/ et peu de
gens sont esleuz) ilz le referent dis je aux merites
de l'humaine volunte * en enseignant ascavoir que
nul n'est sauve pour neant/ mais par retribution:
pour ce que naturellement est donne a tous que s'ilz
veullent ilz peuvent estre participans de la veri¬
te: et que la grace viendra en abondance a ceulx qui
la demanderont. Laquelle diffinition (affin aussi
que on ne par le pas maintenant de la verite de la
grace) semble qu'elle demonstre aucune petite rai¬
son de ceulx qui usent du franc arbitre. Mais des
petis enfans ausquelz sans quelque merite de bon¬
ne volunte/ la cause est commune avec tous les
autres mortelz en la playe originale: on ne
peult amener quelque exposition/ par laquelle on
puist enseigner/ pourquoy les ungz qui sont re¬
generez sont sauvez/ et les autres qui ne sont pas
regenerez sont damnez / soubz la providence et la
totalle puissance de cestuy en la main duquel
est l'ame de tout vivant et l'esprit de toute chair
humaine: et auquel est dict. * Les jours de l'homme
sont briefz: le nombre de ses jours est envers toy.
* Et ne cuide pas que ces patrons de voluntez
vueillent user tant impudentement de leur sim¬
plesse/ tellement qu'ilz disent ces choses advenir
par adventure/ ou qu'ilz afferment que ceulx qui ne
sont pas regenerez ne soient pas damnez. Car ou
ilz seroient manifestement convaincus de sentir
avec les payens de la destination fatale: ou
avec les Pelagiens nier que le peche de Adam soit
respandu aux posteres. Mais que les petis en¬
fans ne soient pas baptisez par destination fa¬
tale/ les Pelagiens ne l'ont peu dire: mais pour
ce quilz ont eu la hardiesse de dire qu'ilz sont
libres de peche meritoirement ont deservy d'estre
condamnez. Mais quant la question est esmeute
de la difference et discretion de tous les hommes/
et que les petis enfans ne peuvent estre separez de
tous les hommes/ et que ensemble des hommes de tou¬
te eage la verite ay dit. * Le filz de l'homme est ve¬
nu querir et sauver ce qui estoit perdu: ilz s'efforcent
en vain de manifester la profondite inscrutable
de la grace/ par le franc arbitre: lesquelz constituent
la cause de l'election aux merites de ceulx qui
sont esleuz. Et come ilz ayent profere beaucoup
de choses de la volunte et du jugement des plus
grandz non convenables et faulses: toutesfoys
faillent ilz en la discretion des petis enfans: et
ne se peuvent glorifier de la raison rendue de ce¬
ste question/ qui est traictee de tous les hommes/
et n'est pas expediee de tous. Mais la diversite
et la grandeur de la grace prouve que ceulx
afferment aussi contre la verite ce qu'ilz ont
afferme des voluntez des plus grans: et que
les tesmoignages des parolles divines repu¬
gnent a leurs persuasions. Que si nous vou¬
lons toutes choses adjouster a nostre sermon/
il n'y aura pas de mode en le declarant. Tou¬
tesfoys se elles viennent a memoire/ elles ne se¬
ront pas laissees: affin qu'il soit manifeste suf¬
fisamment * que tout le bon merite de l'homme/ des¬
puis le commencement de la foy/ jusques a la con¬
summation de la perseverance/ est ung don et
une oeuvre divine. * Doncques la foy qui est
la mere de bonne volunte/ et de juste action:
de quelle fontaine icelle est produicte/ l'apo¬
stre sainct Paul le expose/ lequel rend gra¬
ces a dieu pour la foy des Romains/ disant:
* Premierement en verite je rendz graces a mon
dieu par Jesuchrist pour vous tous: pour ce que vo¬
stre foy est annoncee en tout le monde. Pareille¬
mẽt aux Thessaloniens qui servoit en esprit de
dieu et de charite dit. * Pourtant aussi rendons
nous graces a dieu sans cesser: pour ce que la ou
vous avez receu de nous la parolle de la voix
de dieu/ vous ne l'avez point receu comme la pa¬
rolle des hommes/ mais comme la parolle de dieu
comme aussi veritablement est: lequel oeuvre en
vous qui avez creu. * Pouvoit il plus plaine¬
ment et plus evidemment monstrer que la foy des
croyans est le don de dieu: que de ce que graces estoient
rendues a dieu/ a cause que ceulx ausquelz la pa¬
rolle de dieu estoit annoncee par les hommes/ n'en
ont pas doubte/ come de la parolle des hommes/
mais y ont creu comme a dieu parlant par les hom¬
mes lequel a faict en eulx qu'ilz creussent? Aussi
sainct Pierre l'apostre annonceant soy avoir la
foy de dieu/ escript ainsi. * Vous qui par luy
estes fideles en dieu etc. Mais de quoy on a l'e¬
sprit de foy/ sainct Jehan l'apostre l'enseigne
tres manifestement/ disant: * Tout esprit qui
confesse que Jesus est venu en chair/ est de dieu.
Et tout esprit qui divise Jesus/ il n'est pas de
dieu/ et cestuy est Antechrist. * Pareillement dit
que l'evangile est receu de celuy auquel est l'esprit
de verite. Nous sommes (dit il) de dieu: celuy qui
congnoit dieu/ il nous escoute: celuy qui n'est pas
de dieu il ne nous escoute pas. Aux Actes. * Et
la foy qui est par luy/ a donne ceste entiere san¬
te en la presence de vous tous. * De Lydia
de laquelle le seigneur ouvrit le cueur affin qu'elle
entendist aux choses qui estoient dictes de Paul.
* Et dieu qui est riche en misericorde etc. de la gra¬
ce duquel nous sommes sauvez. Car vous estes sau¬
vez par grace/ par la foy: et ce non pas de vous
mesmes. C'est veritablement le don de dieu/ et
non point par les oeuvres/ affin que nul ne se
glorifie. Car nous sommes la chose formee de
luy/ crees par Jesuchrist en bonnes oeuvres/ les¬
quelles il a prepare affin que nous cheminons en
icelles. * Parquoy la nouvelle creature a ce¬
la de propre par grace: que ceulx qui sont la chose
formee de dieu/ qui sont creez par une celeste na¬
tivite en Christ ne sont pas oyseux/ et ne demeu¬
rent pas les bras croisez: mais vont de vertu en
vertu en cheminant par la voye de bonnes oeu¬
vres: car c'est estre forme/ c'est estre faicte nou¬
velle creature d'une vieille/ c'est estre reforme de
l'image de l'homme terrien en l'image de l'homme
celeste: ce qu'il commence du tout manifestement
par les cooperateurs de la grace/ ou secretement
par la subministration de l'esprit: et cestuy mes¬
me l'augmente et parfaict: duquel nous sommes
sa labeur son edification/ et sa chose formee.
¶ Du mesme/ au .ix. Chapitre.
¶ Comme j'estime il es adondamment monstre par
ces tesmoignages (combien que autres enseigne¬
mens se pourroient bien assembler) que la foy par la¬
quelle l'infidele est justifie n'est donnee sinon par
le don de dieu: et qu'elle est donnee sans aucuns me¬
rites precedens/ * mais pour ce est elle donnee
affin quelle puist estre le commencement des
merites: et quant icelle est donnee sans la deman¬
der/ que par les petitions d'icelle tous les autres
biens s'en ensuivent. Parquoy aussi en fault
prendre aucuns tesmoignages entre plusieurs:
lesquelz selon la diversite des dons monstrent la
largesse de la grace. Doncques que ce soit de dieu
que l'homme eslise la voye de dieu/ et qu'il se relie¬
ve de son peche/ le pseaulme de David le chan¬
te/ disant: * Les pas de l'homme seront adressez par
le seigneur et vouldra sa voye. Quant il sera cheu
il ne se blescera pas: car le seigneur met sa main
dessoubz. * Pareillement au mesme est dit/ que
par dieu qui est le conducteur/ on vient a dieu/ * en¬
voye ta lumiere et ta verite: icelles m'ont con¬
duict et amene en ta saincte montaigne/ et en tes
tabernacles. Aussi est leut aux Proverbes.
* Car le seigneur donne sapience: et science et entendement
est de sa face. Et au livre de sapience est dit de
la mesme oeuvre de grace. * Certes aussi ce¬
stuy est le duc de sapience/ et celuy qui amende les
saiges: car nous et noz parolles sommes en ses
mains/ et aussi la science et les disciplines de tou¬
te sapience et de toutes oeuvres. Aussi de continence
qu'elle soit a l'home par le don de dieu. * Quant j'ay
sceu que autrement ne puis estre continent/ se dieu ne
le donne/ et que ce mesme estoit sapience/ de scavoir
duquel estoit ce don. * Ung chascun a ung propre
don de dieu: l'ung ainsi/ et 'autre ainsi. * En l'evan¬
gile. Tous n'entendent pas ceste parolle: mais
ceulx a qui est donne de mon pere. * La couronne de
sapience est la crainte du seigneur: et l'une et l'autre
sont les dons de dieu. * Bienheureux est celuy a
que est donne d'avoir la crainte de dieu. Pareille¬
ment que la conversion du cueur a dieu/ soit de
dieu: le seigneur le proteste par soy mesme et dit.
* Et leur donneray ung cueur affin qu'ilz me con¬
gnoissent: car je suis le seigneur/ et seront mon peu¬
ple/ et je seray leur dieu/ car ilz se retourneront
a moy de tout leur cueur. Pareillement le mes¬
me annonce que c'est de dieu/ que dieu est congneu/
disant. * Et leur donneray cueur pour me congnoi¬
stre et des aureilles pour escouter. Mais que tou¬
te bonne parolle/ et toute oeuvre saincte soit la
subministration du sainct esprit/ sans lequel
riens n'est droictement faict: l'apostre enseigne en
la premiere aux Corinthiens/ disant. Pour
ce vous donne a congnoistre: que nul ne dit/
parlant par l'esprit de dieu/ Anathema Jesu/
Et nul ne peult dire/ dominus Jesus/ sinon
au sainct esprit. Et y a divisions de graces/
mais c'est ung mesme esprit etc. Et ung seul et
mesme esprit faict toutes ces choses divisant a
ung chascun selon ce qu'il veult etc. Il en y a aussi
plusieurs autres en l'ordre des escriptures ca¬
nonicques lesquelles nous passons oultre par
ce que contendons de eviter prolixite.
¶ Du second livre de la vocation des
gentilz/ au .ii. Chapitre.
¶ Combien veritablement que la mesme verite
soit annoncee/ et que la mesme exhortation soit
donnee par les ministres de la parolle et de la
grace de dieu * toutesfoys c'est le labouraige de
dieu: c'est l'edificatiõ de dieu/ duquel la vertu be¬
songne invisiblement que ce proffite par accroisse¬
ment qui est edifie ou laboure. Comme le tesmoi¬
gne sainct Paul disant. * Quelle chose doncques
est ce Apollo et quelle chose est ce de Paul? Les
ministres de celuy auquel uous avez creu: et a
ung chascun ainsi que le seigneur a donne. J'ay plan¬
te/ Apollo a arrouse/ mais dieu a donne accrois¬
sement. Et ainsi celuy qui plante n'est riens/ ne celuy
qui arrouse: mais c'est dieu/ qui donne accroissement.
Et celuy qui plante et celuy qui arrouse sont une
mesme chose. Et ung chascun prendra son pro¬
pre loyer selon sa labeur. * Car nous sommes les
aides de dieu/ et vous estes le labourage de dieu/
et si estes l'edification de dieu. Parquoy ung cha¬
scun d'autant est adjuteur/ et ouvrier/ et ministre
de ce labouraige ou de ceste edification que le seigneur
en a donne a ung chascun. Et ceulx qui sont la¬
bourez par la labeur des ministres ilz proffitent
en telle maniere que l'aucteur de l'accroissement
les aura faict croistre. Car au champ du seigneur/
la plantation n'est pas semblable l'une a l'autre.
* Mais dieu maintenant a mis les membres/ et
ung chascun d'iceulx comme il a voulu. Puis
doncques que le maistre des gentilz a publie par si cle¬
re lumiere et par si grande evidence: par quelle rai¬
son/ ou par quelle cause fault il doubter/ asca¬
voir se le germe de toutes vertus nous est donnee
de dieu: ou qui sera cestuy s'il n'est tres insipient qui
se complaindra de la difference des dons divins/
ou qui estimera estre attribue aux merites diffe¬
rens que la liberalite supernelle n'est pas donnee
egallement? Car si ceste distribution venoit selon
les merites des oeuvres precedentes/ l'apostre
ne termineroit pas le catalogue ou le recueil
de ces dons icy par telle conclusion/ de dire. Mais
ung seul et mesme esprit faict toutes ces cho¬
ses/ en divisant a ung chascun selon ce qu'il veult.
La ou veritablement s'il eut voulu entendre des
causes des merites/ il diroit. En divisant a ung
chascun selon ce qu'ilz deservent: comme il promet
aux planteurs et aux arrouseurs le loyer de de¬
votion/ disant. * Et ung chascun recevra son
propre loyer selon son labeur. Parquoy est don¬
ne a ung chascun sans merite/ ce de quoy il
pourra tendre au merite: et est donne devant quelque
labeur/ ce de quoy ung chascun recevra loyer
selon sa labeur. * Car combien que tous biens soient
dons de dieu: neantmoins pourtant sont aucuns
donnez voire aussi sans ce qu'ilz soient demandez/
affin que par ceulx qui sont receuz ceulx qui ne
sont pas encore donnez soient demandez. Certes
la semence qui est jectee en la terre/ icelle n'est pas
semee affin qu'elle demeure seullement: mais
affin que en fructifiant elle soit en grand nombre.
Et le prouffit d'icelle vient de celuy qui donne
accroissement: mais la terre vive et desja fertile
de la pluye/ par la grace: a/ que d'icelle est atten¬
du de faire ce qu'elle a receu.
¶ Du mesme/ au .v. Chapitre.
¶ Nous estions (dit sainct Paul) autresfoys
insipiens/ incredules/ errans/ servant a divers
desirs et diverses voluptez: vivant en malice et
en envie/ hayneux/ hayant l'ung l'autre. Mais
quant la benignite et l'humanite de nostre sau¬
veur est apparue: il nous a sauve non point par
les oeuvres de justice que nous avons faict: mais
selon la misericorde/ par le lavement de la rege¬
neration du sainct esprit/ lequel a respandu abon¬
damment en nous par Jesuchrist notre sauveur:
affin que nous estant justifiez par sa grace nous
soyons heritiers selon l'esperance de la vie eter¬
nelle. * Povoit il plus plainement/ plus clere¬
ment/ plus veritablement estre explicque/ quelz
merites des hommes Christ a trouve/ et quelles
meurs il a rendu subjectes soubz luy/ quelz cueurs
il a converty a soy * quant il est venu donner la
medecine/ non point aux sains/ mais a ceulx qui
estoient malades: et qu'il est venu appelle les pe¬
cheurs et non point les justes. * Car le peuple
des gentilz qui estoit assis en tenebres a veu gran¬
de lumiere: et la lumiere est levee sur ceulx qui
estoient assis en l'ombre de mort. Les gentilz fre¬
missoient/ les peuples se courroucoient/ les roys
foursenoient/ et les puissances contredisoient/ les
superstitions et les erreurs de tout le monde re¬
sistoient. * Mais Christ augmentoit son peuple
de ceulx qui resistoient/ qui foursenoient/ et qui persecu¬
toient: et la foy des sainctz estoit confermee par les
liens/ et par les tourmentz et par les mortz: la verite
vainquissoit et par tout le monde multiplioit la fer¬
tilite de la semence du champ du seigneur.
¶ Du mesme au .ix. Chapitre.
¶ Il est verite que la grace de dieu est par dessus
toutes les justifications la principale: en ad¬
monestant par exhortations et par exemples/
en espoventant par perilz/ en incitant par mi¬
racles/ en donnant entendement/ en inspirant con¬
seil/ et en enluminant le cueur/ et en le remplissant
des affections de foy. Mais aussi la volunte de
l'homme est subjoincte/ et conjoincte a elle laquelle
est excitee a ce par les aides predictes: tellement
que en soy elle oeuvre avec l'oeuvre divine: et se com¬
mence a exercer au merite/ qu'elle a conceu par la
semence supernelle pour y mettre son estude: en
retenant de sa mutabilite s'elle deffault/ et s'elle
prouffite ce est par l'aide de la grace. Laquelle
aide est donnee a tous par innumerables sortes/
soient secretes ou manifestes/ et ce qu'elle est refu¬
see de plusieurs/ c'est de leur malice: et ce qu'elle
est receue de plusieurs ce est de la grace divine
et de l'humaine volunte. Soit doncques que nous
ymaginons les commencemens ou les poursuites
des fideles/ ou le genre de ceulx qui perseverent
jusques en la fin:  il n'y a quelque espece de ver¬
tu de quel qu'il soit/ qu'on ait sans le don de la
divine grace/ et sans le consentement de nostre
volunte. * Et ceste grace faict par ceste totalle
maniere de aider et de saner/ tellement que en
celuy qu'elle appelle/ premierement dispose la
volunte pour estre capable a recevoir ses dons/
et a estre sa servante. Car la vertu des vueillans
n'est nude/ et ne peult on affermer que en eulx
soit ne foy/ ne esperance/ ne charite: desquelz le
consentement est contraire a telz biens. De quoy
ainsi comme le couraige ne prent nulle vertu/ se
premier il n'a receu les rais de la vraye lumie¬
re: aussi la grace ne donne riens a celuy qu'elle
a esleu/ se premierement elle ne luy a ouvert les
yeulx de la volunte.
¶ Du mesme au dernier Chapitre.
¶ Vous estes (dit il) saulvez par grace moyen¬
nant la foy etc. Car nous sommes sa chose for¬
mee etc. Dieu doncques donne a ceulx qu'il a esleu
sans merites/ ce de quoy ilz sont aussi aornez
de merites. Et est dit vainement que aux esleuz
n'est nulle raison de ouvrer. Car les dons de ver¬
tus ne peuvent estre oyseux: et comme la verite
dit. * On donnera a tous ceulx qui ont: mais a ce¬
luy qui n'a riens/ aussi luy sera oste ce qu'il a. * Donc¬
ques la continente n'est pas donnee pour non re¬
sister aux concupiscences: et si n'est pas donnee a
quelcun la sapience et l'entendement a ce qu'il soit
sans mediter et jour et nuyct en la loy du seigneur.
Quelle chose faict le don de dilection: se la so¬
licitude de benivolence ne veille? Quel fruict
a patience/ se la force n'a riens pour souffrir? Ou
comment sera cestuy monstre vivre fidelement en
Christ/ s'il n'est agite de quelque persecution? Ou la
paix qui est de dieu et avec dieu peult elle bien
estre a repos/ s'elle ne discorde avec le monde?
Ou l'amour de dieu pourra elle estre obtenue
sans les inimitiez du diable? * La grace de dieu
ne faict nullement persone estre privee de tentation:
et aussi l'armee des Chrestiens n'est pas ordonnee
a dextre et a senestre par l'aide des armures ce¬
lestes/ pour estre sans avoir la bataille contre per¬
sonne: car il est plus louable/ et est plus grande fe¬
licite d'estre demoure victorieux en bataillant/
que d'estre a repos sans povoir estre tempte etc.
¶ Ambroise ad Demetriadem/ en la
derniere epistre
¶ Qui est cestuy qui peult rapporter le fruict de
justice sans l'ayde de la grace? Ou qui sera si har¬
dy que de soy dire non separe de Christ/ qui n'a pas
la confidence que Christ besongne en soy? Est il
par adventure a craindre/ que nous ne soyons esti¬
mez vouloir oster le franc arbitre/ quant nous
disons que toutes choses par lesquelles dieu est propi¬
ce doibvent estre referees a luy? Ce qui est monstre
que nullement n'est ainsi/ par la consequence de ve¬
rite. * Car quant l'esprit de dieu besongne/ l'arbi¬
tre est ayde/ et n'est pas oste: et ce faict la grace/ que
la voulunte corrompue par peche/ yvre de vani¬
tez/ environnee de seductions/ empeschee de diffi¬
cultez ne demeure pas en ses langueurs: mais
qu'elle retourne a convalescence/ guerie par l'ayde
du medecin pitoyable/ * et qu'elle s'esjouysse estre
enseignee la ou elle ne interrogoit pas/ et estre
cherchee la ou elle ne queroit pas. Car ce est tous
les jours acomply/ que le prophete Esaye a pre¬
dict. * Ceulx le verront/ ausquelz n'a pas este an¬
nonce de luy: et ceulx qui ne l'ont pas ouy/ l'enten¬
dront. Parquoy doncques tout fidele mouvement
des pensees enluminees/ ne peult estre verita¬
blement aliene de la propre voulunte de l'homme.
* Car aussi ne fera il riens justement s'il ne le
faict vouluntairement: mais que l'intention du cou¬
raige tende a ce qui est etuste et utile/ ce est conceu
par l'inspiration de ceste eternelle et incommuable
voulunte. * Et come par l'art du medecin est faict
es yeulx qui se obscurcissent/ tellement qu'ilz peu¬
vent veoir ce qu'ilz ne voyent pas: et toutesfois la
veue que la medecine a donne ne vient pas d'aultre
lieu que des yeulx: aussi la veue du cueur qui est
couverte es cueurs tardis et hebetez/ est nettoyee
par le sainct esprit: et les lampes tenebreuses et
desja deffaillante recoivent la lumiere de la
vraye lumiere: et toutesfoys la lumiere qu'elle au¬
ront receue ne sera a aultre que a elles. Et pour¬
tant/ a cause que tres manifestement la doctrine
propheticque/ evangelicque et apostolicque ne
veult pas que nous soyons orgueilleux/ ne pa¬
resseux: il nous fault estre cooperateurs de la
grace de dieu: affin que diligemment et soubrement
nous ensuyvons celle qui nous esveille/ qui nous
ayde/ qui nous enrichit et qui tous les jours nous
promeut: sans jamais cesser de rendre graces:
car entre les prosperitez et adversitez de ceste vie/
par lesquelles deux choses sommes tousjours
agitez par tentation: si nous proffitons/ par icelle
grace sommes nous gouvernez: si nous nous
tenons fermes/ par icelle sommes nous soustenus
se nous nous retirons/ par elle sommes nous re¬
parez. De quoy dit David. * Les pas de l'hom¬
me seront adressez du seigneur.
¶ Ambroise de Cain et Abel/ au premier
liure/ au .vii. Chapitre.
¶ C'est le faict d'ung cueur hebete/ de attribuer
a ses propres vertus ce qui est bon/ ou ce qu'il ob¬
tient de dieu: et de non deputer a l'aucteur de gra¬
ce: mais soymesme estimer estre l'aucteur de ses
biens. Il y a ung aultre genre de peche/ voire
moindre/ mais comme de egale arrogance: asca¬
voir de ceulx/ qui ne nyent pas dieu estre le distri¬
buteur des biens: mais estiment que les biens qui leur
sont advenus/ leur sont advenus a cause de
leur prudence: et que les merites de toutes aultres
vertus leur sont donnees par droict. Et pour ce¬
ste cause est dit au .ix. du Deuteronome contre
ceulx qui avoient receu la grace divine: de ce que
nullement n'estimoient estre indignes d'avoir telz
divins benefices. * Quant le seigneur ton dieu aura
commence de consumer ces gentz icy en ta presence/ ne
dis point en ton cueur. Le seigneur m'a amene pour
possesser ceste terre/ a cause de ma justice etc.
¶ Ambroise in exameron: c'est a dire/ au
traicte qui parle des six journees/
au premier livre/ au .v. Chapitre.
¶ Pour ce que de luy/ et par luy/ et en luy sont
toutes choses. L'apostre doncques a dit noble¬
ment aussi en ce passaige/ le filz de dieu estre
aucteur de toutes choses/ et contenant tout en sa
majeste. * Toutes choses sont faictes par luy.
De luy est le commencement et la derivation de la
substance universelle: c'est a dire de sa volunte et
de sa puissance. Par luy est la continuation/ la
fin est en luy. * De luy doncques est la matiere:
et par luy est l'oeuvre qui a lie et estrainct toutes
choses en luy: pourtant que autant qu'il veult tou¬
tes choses par sa vertu demeurent et sont en
estre/ et la fin d'icelles est en la voulunte de dieu
et sont desliees selon sont arbitre.
¶ Ayes recordation du premier siecle:
pour ce que je suis dieu: et n'y a pas d'au¬
tre dieu et n'y a nul semblable a moy:
annonceant des le commencement ce
qui sera le dernier: et annonceant du
commencement les choses qui n'ont
pas encore este faictes/ disant: Mon
conseil tiendra: et toute ma volunte
se fera: appellant l'oyseau de orient:
et l'homme de ma volunte de la terre
loingtaine.
¶ Bernard au premier sermon de l'anno¬
ciation de la vierge Marie.
¶ Ceste est notre gloire/ ascavoir le tesmoigna¬
ge de nostre conscience. * Non pas vrayement tel
tesmoignage que c'est orgueilleux pharisien a¬
voit/ rendant tesmoignage de soymesme/ par
une cogitation seduicte et seduisante et son tes¬
moignage ne'stoit pas veritable: mais quant le
sainct esprit rend tesmoignage a nostre esprit.
Et croy que ce tesmoignage consiste en troys
choses. Car il est necessaire premierement devant
toutes choses de croire * / que tu ne peulx avoir
la remission des pechez/ sinon par l'indulgence de
dieu. En apres que tu ne peulx avoir nulle bonne
oeuvre/ sinon par le don d'iceluy. Dernierement
que tu ne peulx meriter par nulles oeuvres la
vie eternelle/ si pareillement icelle ne t'est donnee
pour neant. * Car qui est celuy qui peult nettoyer ce¬
luy qui est conceu de semence orde: sinon celuy qui seul
est net? Et ainsi ce qui est faict ne peult qu'il ne soit
faict: mais par ce que dieu ne l'imputera pas/ il se¬
ra comme s'il n'avoit jamais este faict. Ce que le
prophete considere/ et dit. * Bienheureux est ce¬
luy auquel le seigneur ne imputera pas le pe¬
che. Mais des bonnes oeuvres/ il est tout cer¬
tain que nul ne les a de soymesme. Car si l'hu¬
maine nature estant encore entiere ne sa peu te¬
nir en son estre: combien moins se pourra elle re¬
lever de soymesme/ quant icelle est desja corrom¬
pue? Mais aussi scavons nous bien de ceste vie
eternelle/ * que les passions de ce temps icy ne
sont pas condignes a la gloire a venir: voire
quant ung homme les souffriroit toutes ensem¬
ble. Car aussi les merites des hommes ne sont
pas telz/ que pour ce/ la vie eternelle soit par
droict deue/ ou que dieu feist injure a aucun s'il
ne la donnoit. Car mesme sans ce que je dise/
* que tous merites sont dons de dieu/ tellement que
l'homme est plus redevable a dieu pour iceulx
merites/ que dieu n'est a l'homme: quelle chose sont
tous les merites au regard de si grande gloi¬
re? Parquoy se tu croys que tes pechez ne peu¬
vent estre effacez sinon de celuy auquel seul tu
as peche/ et sur lequel peche ne tombe pas: tu
fais bien. Mais adjouste encore que tu croye/
que les pechez te sont pardonnez par luy. C'est
le tesmoignage que le sainct esprit donne/ disant.
* Tes pechez te sont pardonnez. * Et ainsi esti¬
me l'apostre que l'homme est justifie pour neant par la
foy. Pareillement aussi se tu croys des merites/
que tu ne les peulx avoir sinon par luy: il ne suffit
pas/ jusques a ce que l'esprit de verite te donne tes¬
moignage que tu les as par luy. Et ainsi est ne¬
cessaire que tu aye tesmoignage de l'esprit/ pour la
vie eternelle/ que tu viendras a icelle par le don de
dieu. * Certainement cestuy pardonne les pechez:
cestuy mesme donne les merites: et neantmoins
aussi cestuy mesme donne de rechief les loyers.
Tu as ces troys choses aux pseaulmes/ la ou
le prophete dit. * Bienheureux est celuy auquel le
seigneur ne imputera pas le peche. Et autre part.
* Bienheureux est l'home duquel l'aide est de toy. Sem¬
blablement autre part. * Bienheureux est celuy que
tu as esleu/ et esleve: il habitera en tes attres etc.
¶ Bernard/ du franc arbitre.
¶ Quelle chose as tu que tu ne l'aye receu? Es
tu cree/ es tu sane/ es tu sauve: lequel d'iceulx as
tu de toy/ homme? Lequel d'iceulx n'est pas impossi¬
ble au franc arbitre? Tu ne te pouvois creer
quant tu n'estois point/ ne justifier quant tu estois
pecheur/ ne te ressusciter quant tu estois mort:
sans ce que ne parle point des autres biens/ lesquelz
sont necessaires a ceulx qui doibvent estre gueris/
ou gardez pour ceulx qui doibvent estre sauvez.
Que disons nous: il est manifeste du premier et du
dernier. Mais aussi nul ne doubte du second
* sinon celuy qui est ignorant de la justice de dieu
et vueillant constituer la sienne/ n'est pas subject a
la justice de dieu. Car pourquoy? Recongnois tu
la puissance du createur et la grace du sauveur/
et tu ignore la justice du guerissant? * Gueris
moy (dit il) seigneur et je seray guery: sauve moy et
je seray sauve: car tu es ma louenge. Cestuy con¬
gnoissoit la justice de dieu: duquel esgallement
esperoit tant d'estre sauve du peche/ que d'estre deli¬
vre de la misere. Et pourtant deuement delibera que
cestuy seroit sa louenge et non pas soymesme.
¶ Au mesme livre du franc arbitre.
¶ Ce n'est pas vous (dit il) qui parlez/ mais c'est
l'esprit de vostre pere qui parle en vous. Et l'apo¬
stre. * Demandez vous experience de celuy qui parle
en moy? c'est Christ. Si doncques Christ ou le sainct
esprit parle en Paul: cestuy mesme ne besongne
il pas aussi en luy? * Je ne parle point (dit il)
les choses/ que Christ ne les faice par moy. Quoy
doncques? Si les parolles et les oeuvres ne sont
pas de Paul mais de dieu parlant en Paul/
ou besongnant par Paul: ou sont maintenant les
merites de Paul? Ou est ce qu'il disoit en si gran¬
de confidence. * J'ay bataille bonne bataille etc.
Prent il par adventure sa confidence en ce/ luy
estre gardee la couronne/ que ces choses estoient fai¬
ctes par Christ? Mais plusieurs biens sont faictz
ou par mauvais anges ou par mauvais hom¬
mes: et toutesfoys ne leur sont pas reputez a me¬
rites. Ou c'estoit plus tost a cause que ces choses
estoient faictes avec luy/ c'est a dire avec sa bonne
volunte? * Car se je evangelize (dit il) contre ma
volunte/ la dispensation m'est donnee en charge/
que si je le faictz voluntairement/ la gloire est a
moy. * Mais si ceste volunte aussi de laquelle/
depend tout merite/ n'est pas de sainct Paul:
par quelle maniere se presume il/ que celle couronne
luy est gardee qu'il appelle couronne de justice?
Ou cest pour ce que justement desja et comme cho¬
se deue est requise/ la chose aussi qui est promi¬
se/ par grace. Finablement il dit. * Je scay a
qui j'ay creu/ et suis certain/ qu'il est puissant de gar¬
der ma chose qui m'est gardee. * Il appelle la pro-
messe de dieu/ sa chose gardee: et pourtant qu'il a
creu a celuy qui a promis/ confidentement redemande
la promesse. La promesse dis je faicte par miseri¬
corde/ mais laquelle maintenant doibt estre ren¬
due par justice. La couronne doncques que Paul at¬
tend est la couronne de justice: mais de la justice
de dieu/ non pas de la sienne. C'est veritablement
chose juste qu'il rende ce qu'il doibt. Mais il doibt
ce qu'il a promis. Et celle est la justice de laquelle se
presume l'apostre: ascavoir la promesse de dieu.
¶ Bernard au mesme livre.
¶ Finablement sainct Paul hardiment pronon¬
ce de soy et des semblables a luy/ disant. * Nous
sommes les coadjuteurs de dieu. * Et ainsi
dieu benignement ordonne les merites a l'homme/
la ou par luy/ et avec luy il a voulu ordonner
quelque bien estre faict. De ce nous presumons
nous estre les cooperateurs du sainct esprit/ les
coadjuteurs de dieu/ et ceulx qui ont deservy le
royaulme: de ce que par le consentement voluntai¬
re nous sommes conjoinctz a la divine volunte.
Quoy doncques? * Est ce toute l'oeuvre du franc
arbitre/ est ce seullement son merite/ de ce qu'il con¬
sent? Ouy vrayement. Non pas aussi que le consen¬
tement auquel tout merite consiste ne soit pas de
dieu/ * quant nous ne sommes point suffisans de pen¬
ser (qui est moins que de consentir) quelque chose de nous
mesmes/ comme de nous mesmes. Ce ne sont point
mes parolles/ mais sont les parolles de l'apo¬
stre/ * lequel attribue a dieu/ et non pas a son arbi¬
tre tout ce qui peult estre de bien/ c'est a dire de pen¬
ser/ et de vouloir et de parfaire pour la bonne vo¬
lunte/ Si doncques dieu faict en nous ces troys
choses/ ascavoir de penser le bien/ le vouloir/ et
le parfaire: certainement le premier est faict sans
nous/ le second est faict avec nous/ et le troiziesme
est faict par nous. Car aussi nous previent il en
envoiant la bonne pensee: et en muant la mauvai¬
se volunte nous conjoinct a luy par consente¬
ment: et en administrant la faculte au consente¬
ment l'ouvrier par dedens se declaire par dehors
par nostre oeuvre manifestee. Veritablement
nous ne nous pouvons nullement prevenir. Mais ce¬
luy qui n'a trouve personne bon/ il ne sauve aussi
personne/ qu'il ne le previengne. * Doncques sans
doubte le commencement de nostre salut est faict
de dieu/ et non pas aucunement par nous/ ne avec
nous. Mais le consentement et l'oeuvre/ combien
aussi que ce ne soit pas de nous/ toutesfoys ne sont
pas sans nous. Il est verite que aucunesfoys
la seulle bonne volunte suffist: toutes autres
choses ne proffitent riens se celle y deffault.
Elles ne proffitent riens dis je/ voire a celuy qui
les faict/ non pas a celuy qui les voit faire. Il
se fault doncques garder quant nous sentons ces
choses icy estre invisiblement agitees en nous
et avec nous/ que nous ne attribuons a nostre vo¬
lunte qui est plaine d'infirmite/ ou a la necessi¬
te de dieu qui n'est pas/ mais a la seulle grace de
laquelle il est plain. Icelle esveille le franc arbi¬
tre quant elle seme la pensee: elle le guerit quant
elle change l'affection: elle le renforce pour le pro¬
duire jusques a l'oeuvre: et si le garde qu'il ne
sente quelque deffaulte.
Canti.2.D. ¶ Je suis a mon bien
ayme: et mon bien ayme est a moy.
¶ Bernard sur les canticques
au. lxvvi. sermon.
¶ Pourquoy ainsi? Ascavoir affin que adonc elle
se esprouve plus fort estre plaine de grace/ quant
elle attribue tout a la grace/ ascavoir les premie¬
res et les dernieres parties. Autrement/ comment se¬
roit elle pleine de grace s'elle avoit quelque chose
qui ne seroit pas de la grace? Il n'y a pas de lieu
ou la grace entre/ la ou desja merite a prins son
lieu. Maintenant doncques la pleine confes¬
sion de grace signifie la plenitude de la mes¬
me grace en l'ame du confessant. Car s'il y a quelque
chose de propre: d'autant qu'il y est/ il est necessaire
que grace luy donne lieu. Tout ce que tu impute aux
merites/ n'est pas a la grace. Je ne veulx point
de merite/ lequel mette hors la grace. J'ay hor¬
reur de tout ce qui est de moy/ qui me faict estre a
moy: se ce n'est que par adventure plus tost ce soit
a moy qui me faict estre a moymesme: * la gra¬
ce me rend justifie pour neant/ et ainsi me rend
delivre de la servitude de peche. * Aussi tu ne
m'as point esleu/ mais je t'ay esleu: et si n'ay pas
trouve tes merites pour te eslire/ mais te ay
prevenu. * Ainsi doncques en foy te ay je fiance
a moy/ et non point par les oeuvres de la loy: je
t'ay fiance en justice/ mais en la justice qui est par
foy/ et non pas de la loy. Il reste que tu juge
droict jugement entre toy et moy/ ascavoir le ju¬
gement auquel je t'ay fiance: la ou il est manifeste que
ton merite n'a pas este le moien/ mais seullement
mon plaisir. Mais cestuy est le jugement/ que tu ne
extolle pas tes merites/ que tu ne prefere point les
oeuvres de la loy/ que tu ne mette au devant la
charge et la chaleur du jour: mais que tu congnoisse
plus tost estre fiancee en foy et en justice qui est de
la foy et aussi en misericorde et miserations.
¶ Hilaire sur sainct Matthieu/ au .xx.
canon/ sur ce passaige Appelle les
ouvriers et leur rend le loyer.
¶ Veritablement nul loyer n'est de don: car il
est deu par l'oeuvre: mais dieu a donne a tous la
grace pour neant par la justification de la foy.
¶ De la foy/ et des
oeuvres. Chapitre .x.
¶ Roma.3.D.
C¬
Ertes nous estimons l'homme
estre justifie par foy sans les
oeuvres de la loy.
Rom̃.4.A ¶ Abraam creut a dieu
et il luy fut repute a justice. Aussi le
loyer n'est pas impute selon la grace/ a
celuy qui oeuvre/ mais selon la debte.
Mais celuy qui ne oeuvre pas/ et qui
croit en celuy qui justifie l'infidele
la foy est reputee a justice/ selon le
propos de la grace de dieu.
Roma.4.C. ¶ Car si ceulx qui
sont de la loy/ sont heritiers: la foy est
aneantie/ la promesse est abolie. Pour¬
tant est ce par la foy/ affin que par gra¬
ce/ la promesse soit ferme a toute se¬
mence: non pas seullement a celuy
qui est de la loy/ mais aussi a celuy
qui est de la foy de Abraam.
Rom̃.5.A. ¶ Nous doncques qui
sommes justifiez par foy/ ayons paix
a dieu/ par nostre seigneur Jesuchrist:
par lequel nous avons acces par foy
en ceste grace en laquelle nous nous
tenons fermes/ et nous glorifions
en l'esperance de la gloire des filz
de dieu.
Rom̃.11.C. ¶ Elles sont rompues
a cause de leur incredulite/ mais tu
es permanent par foy.
Rom̃.14.d. ¶ Mais tout ce qui
n'est pas de foy/ c'est peche.
Gala.2.D. ¶ Et nous sachant que
l'homme n'est pas justifie par les oeu¬
vres de la loy/ sinon par la foy de Je¬
suchrist/ nous aussi croyons en Jesu¬
christ/ affin que nous soyons justi¬
fiez par la foy de Christ et non point
par les oeuvres de la loy. Pour ce
nulle chair ne sera justifiee par les
oeuvres de la loy.
Gala.3.A. ¶ Congnoissez doncques
que ceulx qui sont de la foy iceulx sont
les filz de Abraam. Et l'escripture
prevoyant que dieu justifie les gentilz
par la foy a predit a Abraam: que/ toutes
gens seront beneictes en toy. Ceulx
doncques qui sont de la foy/ seront beneis
avec le fidele Abraam. Car tous ceulx
qui sont des oeuvres de la loy: sont
soubz malediction. Car il est escript.
Mauldit est tout home qui ne sera perma¬
nent en toutes les choses qui sont escri¬
ptes au livre de la loy pour les faire.
Et pour ce que en la loy nul n'est justifie
envers dieu: il est manifeste que le ju¬
ste vit de foy. Et la loy n'est pas de
foy: mais celuy qui fera les oeuvres/
il vivra en icelles. Christ nous a ra¬
chete de la malediction de la loy: lequel
a este faict pour nous mauldict. Car
il est escript. (Mauldict est tout hom¬
me que pend au boys) affin que la bene¬
diction de Abraam fust faicte aux gen¬
tilz par Jesuchrist: a celle fin que nous re¬
cevons par foy la promesse de l'esprit.
Gala.3.D. ¶ Mais l'escripture a
enclos toutes choses soubz peche:
affin que la promee par la foy de Je¬
suchrist fut donnee a ceulx qui croient.
Car vous estes tous filz de dieu/ par
la foy qui est en Jesuchrist.
Ephe.2.B. ¶ Certes vous estes
sauvez par grace/ par la foy: et ce non
pas de vous etc.
Ephe.3.B. ¶ Auquel nous avons fiance/
et acces en confidence/ par la foy d'iceluy.
Ephe.3.C. ¶ Affin qu'il vous donne
vertu selon les richesses de sa gloire
pour estre fortifiez par son esprit en
l'homme interiore: et que Christ habite
par foy en voz cueurs: et que soyes en¬
racinez et fondez en charite.
Philip.3.B. ¶ Mais toutesfoys
je estime aussi toutes choses estre
detriment/ a cause de l'excellente scien¬
ce de mon seigneur Jesuchrist: pour le¬
quel ay tout estime a detriment/ et
et le repute comme fiente/ affin que je
gaigne Christ: et affin que je soye trou¬
ve en luy/ non ayant ma justice qui est
de la loy/ mais celle qui est de la foy
de Jesuchrist/ laquelle justice est de
dieu: affin que par foy je congnoisse
iceluy/ et la vertu de sa resurrection/
et la societe de ses passions.
Hebre.11.A. ¶ Aussi foy est le fon¬
dement des choses qu'on doibt espe¬
rer: et donnant certitude des choses
non apparantes.
Hebre.11.B. ¶ Mais il est impos¬
sible de plaire a dieu sans foy: car il
fault que celuy qui s'approche de dieu
croye qu'il est/ et qu'il soit remunera¬
teur a ceulx qui le quierent.
Hebre.11.F. ¶ Le temps ne me suf¬
fira pas/ se je vueil racompter de Ge¬
deon/ Barach/ Sampson/ Jepte/
David/ Samuel/ et des prophetes:
lesquelz par foy ont vaincu les roy¬
aumes/ ont faict justice/ ont obtenu
les promesses.
1.Pet̃.1.B. ¶ Auquel aussi mainte¬
nant vous croyes sans le veoir: et
vous qui croyes/ vous vous esjouy¬
rez d'une joye inenarrable et glori¬
fiee/ en rapportant * la fin de vostre
foy/ le salut de voz ames.
Act̃.15.B. ¶ Et dieu qui congnoit
les cueurs a donne tesmoignage/ en
leur donnant le sainct esprit comme
aussi a nous: et n'a faict quelque dif¬
ference entre nous et eulx/ purifiant
leurs cueurs par foy.
¶ Augustin/ des parolles du seigneur
au .xl. sermon.
¶ La medecine de l'ame/ de toutes playes/ et la
seulle propitiation pour les pechez de tous c'est de
croire en Christ. Et nul ne peult totallement
estre nettoye/ soit du peche originel qu'il a tire de
Adam/ auquel tous hommes ont peche/ et sont na¬
turellement faictz filz de ire: soit des pechez que
iceulx ont adjouste par faictz illicites et crimi¬
nelz/ en non resistant a la concupiscence charnelle/
mais en la suyvant et servant: s'ilz ne sont rassam¬
blez et rejoinctz par foy/ au corps de celuy qui est
conceu sans quelque delectation charnelle/ lubricque/
et pestilencieuse. Car aussi la mere ne l'a pas
nourry en son ventre/ en pechez/ * et n'a pas faict de
peche/ et fraude n'a pas este trouvee en sa bou¬
che. Parquoy les filz de dieu qui croyent en luy/
vivent: car ilz sont naiz de dieu par l'adoption de
grace qui est par la foy de notre seigneur Jesuchrist.
* Et pourtant mes bien aymez ce n'est pas sans
cause que mesme notre seigneur et sauveur dit/ ce peche
estre seul/ * duquel le sainct esprit reprend le monde/
ascavoir qu'ilz n'ont pas creu en luy. Il a voulu
doncques que le monde ait este reprins seullement de
ce peche/ qu'ilz ne croient pas en luy: ascavoir/ pour
ce que en croyant en luy/ tous pechez sont pardonnez.
Ce seul peche a il voulu estre impute/ par lequel
tous les aultres sont assemblez: et pour ce que en
croiant sont naiz de dieu/ et sont faictz filz de dieu.
* Car il leur a donne la puissance (dit il) d'estre
faictz filz de dieu/ a ceulx qui croyent en luy. Et
celuy qui croit au filz de dieu: d'autant qu'il est adhe¬
rant a luy/ et que cestuy aussi est faict filz par ado¬
ption/ et l'heritier de dieu et le coheritier de christ/
autant ne peche il pas. De quoy aussi dit sainct
Jehan. * Celuy qui est naiz de dieu/ ne peche pas.
¶ Augustin/ des parolles de l'apostre
au .xxvii. sermon.
¶ Le commencement de la bonne vie/ a laquelle aussi
est deue la vie eternelle: c'est la droicte foy. Et
foy est de croire ce que tu ne voys point encore:
de laquelle foy est le loyer/ de veoir ce que tu croys.
Au temps de foy doncques/ comme au temps de
semence/ ne soyons point lassez: mais perseve¬
rons/ jusques a ce que nous recueillons ce que nous
semons. Car quant le genre humain s'estoit de¬
tourne arriere de dieu et qu'il couchoit en ses deli¬
ces/ comme nous avions affaire de createur pour
avoir estre/ ainsi avions nous affaire de salua¬
teur pour ravoir vie. Dieu a justement damne l'hom¬
me/ mais il l'a misericordieusement delivre. * Le
dieu de Israel/ luy mesme donnera la vertu et la
force a son peuple/ beneict soit dieu. Mais
ceulx qui la recoivent/ sont les croyans et non
point ceulx qui le contemnent. Mais aussi ne se
fault pas glorifier de ceste foy/ comme si nous
avions la puissance de quelque chose. * Il est veri¬
te que foy est quelque chose et aussi grande chose/
que si tu l'as/ tu l'as receu. * Car quelle chose as tu
que tu ne l'aye receu? Regardez mes chiers amis
de quoy vous rendrez graces au seigneur dieu/ affin
que ne demourez ingratz en aucun de ses dons.
¶ Augustin au livre des cinquantes
homelies/ en la .xvii. homelie.
¶ La paix soit aux freres/ et charite avec la
foy de dieu nostre pere/ et de nostre seigneur Jesu¬
christ. Quelle chose doncques as tu que tu ne l'aye
receu? Et si tu l'as receu pourquoy t'en glorifie
tu/ comme si tu ne l'avois point receu? Abraam
s'est il ainsi glorifie? Il s'est glorifie de la foy.
* Quelle est la pleine et parfaicte foy? Celle qui
croit que tous noz biens sont de dieu/ et aussi mes¬
me la foy. Derechief l'apostre dit. * J'ay obte¬
nu misericorde. O vraye confession. Il ne dit
pas/ j'ay obtenu misericorde pour ce que j'estoye fi¬
dele: mais affin que je fusse fidele ay je obtenu
misericorde. Venons aux premieres oeuvres de
Paul:: regardons saul qui foursenoit/ regardons
le en sa crudelite/ regardons le anhelant par
haynes et desirant le sang. Ceste estoit la voye
de Paul/ et Christ n'estoit pas encore sa voye.
Quelle chose avoit il au cueur? Quelle cho¬
se/ sinon le mal? Donnez moy ses merites?
Que si nous querons ses merites: ce seront meri¬
tes de damnation/ et non pas de liberation.
¶ Augustin/ au premier livre de ses
retractations/ au .xxiii. Chapitre.
¶ Pareillement moy disputant quelle chose dieu
a esleu en celuy qui n'est pas encore naiz: auquel a
dit que le plus grand le serviroit: et quelle chose
il a reprouve au plus grand/ lequel mesme
aussi n'estoit pas encore naiz: desquelz a ceste
cause est faict memoire long temps apres par le tes¬
moignage propheticque qui a dit. * J'ay ayme
Jacob/ mais j'ay hay Esau: quant je disputoye
ceste chose/ je suis venu a produire la raison/ et
dire. * Dieu doncques n'a pas esleu en sa prescience/
les oeuvres de quel qu'il soit/ lesquelles aussi
luy mesme doibt donner: mais a esleu la foy en
sa prescience/ tellement que celuy qu'il a presceu
qu'il debvoit croire en luy/ cestuy mesme a il
esleu pour luy donner le sainct esprit: affin aussi
que en faisant bonnes oeuvres il obtenist la vie
eternelle. Je n'avoye pas encore enqueste diligem¬
ment: et si n'avoye pas encore trouve qu'elle estoit
l'election de la grace: de laquelle le mesme apostre
dit. * Les reliez ont este sauvez par l'election: la¬
quelle n'est nullement grace/ se aucuns merites
la precedent: et ce qui est maintenant donne/ n'est
pas donne par grace/ mais plus tost seroit rendu
selon le deu des merites/ que donne. Et ung pe¬
tit apres ay dit. Certes a nous appartient de
croire et de vouloir: et a dieu de donner a ceulx qui
croyent et qui veullent/ la faculte de bien faire
par le sainct esprit: par lequel la charite est respan¬
due en noz cueurs: ce est aussi vray: mais par
la mesme reigle/ aussi l'ung et l'autre est de dieu:
car cestuy prepare la volunte: et l'ung et l'autre
aussi est de nous/ car ce n'est pas faict/ que aussi
ne le vueillons estre faict. Et est ce aussi que j'ay
dit apres. * Que ne povons vouloir se nous ne
sommes appellez: et quant apres la vocation
nous aurons volunte/ nostre volunte ne suffit
pas/ ne notre course/ si ce n'est aussi que dieu donne
forces a ceulx qui courrent/ et qu'il les maine la
ou il les appelle. Et puis apres ay adjouste.
Il est doncques manifeste/ * que ce n'est point par
celuy qui veult ne par celuy qui court: mais
c'est par dieu qui faict misericorde/ que nous fai¬
sons bien: et est totallement veritable. Mais
j'ay peu discute de ceste vocation/ laquelle est
faicte selon le propos de dieu. Car elle n'est pas
telle a tous ceulx qui sont appellez/ mais seulle¬
ment aux esleuz. Et ainsi ce que j'ay dit ung pe¬
tit apres. Car ainsi que en ceulx que dieu a esleu
les oeuvres ne commencent pas le merite/ mais
la foy/ affin que par le don de dieu ilz faicent bien:
pareillement en ceulx qu'il damne/ l'infidelite com¬
mence le merite de la peine/ tellement que par ceste
peine aussi font le mal: en ceste parolle ay je dit
tres bien: mais je n'ay pas estime qu'il failloit de¬
mander/ et si n'ay pas dit/ * que le merite de la foy
fut aussi le don de dieu. Et aussi en ung autre
lieu ay dit. Certainement dieu faict bien ouvrer
celuy a qui il faict misericorde: et delaisse pour
faire mal celuy qu'il endurcist. Mais aussi ceste
misericorde est attribuee au precedent merite de
la foy: et c'est endurcissement a la precedente infide¬
lite. Ce qui est veritable. * Mais il failloit enco¬
re demander: ascavoir se le merite de la foy pre¬
vient la misericorde de dieu: c'est a dire: ascavoir
se ceste misericorde est pour ce seullement faicte en
l'homme/ qu'il est fidele: ou s'elle est faicte aussi affin
qu'il soit fidele. Mais nous lisons au dit de Paul
l'apostre. * J'ay obtenu misericorde affin que je
fusse fidele. Il ne dit pas: pour ce que j'estoye fidele.
La misericorde doncques est donnee au fidele:
mais aussi luy a este donnee la misericorde pour
estre fidele. Et pourtant ay je dit tres bien en ung
autre lieu du mesme livre. Que si nous sommes
appellez et si nous croyons/ par la misericorde de
dieu/ et non point par les oeuvres: et qu'il nous
est donne a nous qui croyons/ de faire bien: nous
ne debvons point avoir envie se ceste misericor¬
de est donnee aux gentilz: combien que peu diligem¬
ment en ce passaige je aye traicte de celle voca¬
tion qui se faict par le propos de dieu.
¶ Augustin ad Sixtum prebstre/ en
l'epistre .cv. en la lettre de D.
¶ Dieu a departy a ung chascun la mesure de
foy. Il est vray que les bonnes oeuvres se sont de
l'homme/ mais la foy est faicte en l'homme/ sans laquel¬
le les bonnes oeuvres ne sont faictes de personne.
* Car tout ce qui n'est pas de foy/ est peche. Par¬
quoy affin que nul ne se extolle par le merite de
oraison: aussi l'aide du seigneur est donnee a celuy
qui prie/ pour vaincre les cupiditez des choses tem¬
porelles/ et pour aymer les biens eternelz/ et aussi
la mesme fontaine de tous biens: laquelle aide s'elle
n'estoit aussi donnee il ne pourroit prier. * Com¬
ment doncques invocqueront ilz celuy auquel ilz
n'ont pas creu? Comment croyront ilz en celuy qu'ilz
n'ont pas ouy? Comment le ouyront ilz sans predi¬
cateur? Comment prescheront ilz s'ilz ne sont en¬
voyez? Doncques la foy est par l'ouye: et l'ouye
est par la parolle de Christ. Et pourtant le ser¬
viteur de Christ/ qui est le predicateur de ceste
foy/ selon la grace qu'il luy est donnee/ il est le
planteur et l'arrouseur. * Mais toutesfoys ce¬
luy qui plante n'est riens/ ne celuy qui arrouse/ mais
dieu qui donne accroissement: lequel a ung chascun
divise la mesure de foy. De quoy aussi est dit
quelque part. * La paix soit aux freres et la cha¬
rite avec la foy. Et affin que ilz ne l'attribuassent
a eulx aucunement/ il dit apres. De par dieu le
pere et nostre seigneur Jesuchrist: car tous ceulx
qui oyent la parolle n'ont pas la foy: mais ceulx
a qui dieu divise la mesure de la foy: comme tou¬
tes choses qui sont plantees ne germent pas/ com¬
bien qu'elles soient aussi arrousees: mais celles
a qui dieu donne accroissement. Mais pourquoy
l'ung croit/ et l'autre ne croit pas/ la ou tous
deux oyent la mesme parolle: ou si quelque mi¬
racle se faict en la presence de eulx/ tous deux
voyent la mesme chose: ce est la haultesse des
richesses de la sapience et de la science de dieu
duquel les jugemens sont inscrutables/ et en¬
vers lequel n'y a pas d'iniquite: quant il faict mise¬
ricorde a celuy qu'il veult/ et endurcit celuy qu'il
veult: et ses jugemens ne sont pas pourtant in¬
justes de ce qu'ilz sont secretz. * Aussi le sainct
esprit ne inspire il pas la ou il veult pour ha¬
biter: et la charite de dieu/ sans laquelle nul ne
peult bien vivre/ * n'est elle pas respandue en
noz cueurs/ non pas de nous/ mais par le sainct
esprit qui nous est dõ^nne? Et l'apostre donne la diffi¬
nition de ceste foy/ disant. * La circoncison aussi
n'est riens ne l'incirconcision: mais la foy qui oeuvre
par charite. Veritablement ceste foy est la foy
des chrestiens/ et non point des diables. * Car
aussi les diables croyent/ et tremblent/ mais
ayment ilz aussi? S'ilz ne croyent point/ nulle¬
ment ne diroient. * Tu es le sainct de dieu ou tu
es le filz. Et s'ilz aymoient ilz ne diroient pas.
Quelle chose est il entre nous et toy? * La foy
doncques nous tire a Christ: que si elle ne nous estoit
donnee pour neant/ il ne diroit pas luy mesme.
* Nul ne peult venir a moy/ se mon pere qui
m'a envoye ne le tire. De quoy aussi dit ung pe¬
tit apres. Les parolles que je vous ay dit son esprit
et vie: mais il en y a aucuns de vous qui ne croient
pas. En apres l'evangeliste adjouste. Car Jesus
scavoit des le commencement ceulx qui ne croiroient
et qui estoit celuy qui le livreroit. Et affin que nul
ne estimast que les croyans appartiennent tellement
a sa prescience/ comme les non croyans: c'est a dire
que ceste foy ne soit pas donnee d'en hault: mais
que seullement leur volunte fust precongneue:
incontinent apres il adjousta et dit. Pourtant vous
ay je dit/ que nul homme ne peult venir a moy/
s'il ne luy est donne de mon pere.
Sapieñ.3.B. ¶ Ceulx qui ont
confidence en luy/ ilz entendront la
verite: et les fideles obtempereront a
luy en dilection: car don et paix est a
ses esleuz.
Sapiẽ.3.C. ¶ Car le don esleut
de foy luy sera donne/ et le sort tres
aggreable au temple de dieu.
Ecclesia.33.D. ¶ En toute ton
oeuvre croys par la foy de ton ame:
car icelle est la conservation des com¬
mandemens. Qu'il croit a dieu: il en¬
tend aux mandemens: et qui se confie
en luy: il ne sera pas amoindry.
Osee.2.D. ¶ Et te espouseray eter¬
nellement: et te espouseray en justice et
en jugement/ et en misericorde/ et en
miserations. Et te espouseray en foy
et scauras que je suis le seigneur.
Osee.10.D. ¶ Pour ce que tu as eu
confidence en tes voyes/ et en la mul¬
titude de tes fortz hommes: tumulte
se eslevera en ton peuple: et toutes tes
munitions seront destruictes.
Abacuch.2.A. ¶ Voicy/ celuy qui
est incredule/ son ame ne sera pas
droicte en soymesme. Mais le juste
vivra en sa foy.
Matth.9.C. ¶ Ma fille aye con¬
fidence/ ta foy t'a sauvee. Et la femme
fut sauvee de ceste heure.
Matth.9.D. ¶ Croyez vous que
je vous puis faire ceste chose? ilz luy
dient: ouy certes seigneur. Adonc tou¬
cha leurs yeulx/ disant. Qu'il vous
soit faict selon vostre foy.
Luc.8.G. ¶ O fille/ ta foy t'a sau¬
vee/ va en paix.
Joa.6.D. ¶ Que ferons nous/
pour faire les oeuvres de dieu? Ce¬
ste est l'oeuvre de dieu: que vous croyez
en celuy que le pere a envoye.
¶ Augustin/ sur sainct Jehan au .xxv.
traicte/ au .vi. Chapitre.
¶ Ce est doncques menger la viande/ non pas celle
qui se pert/ mais qui demeure jusques en la vie eter¬
nelle. * Pourquoy appareille tu les dens et le ven¬
tre? Croys et tu as menge. Veritablement la foy
est differente aux oeuvres come dit l'apostre/ * l'hom¬
me estre justifie par la foy sans les oeuvres de
la loy: et sont aucunes oeuvres qui semblent
estre bonnes sans la foy de Christ/ et si ne sont
pas bonnes pour ce qu'elles ne sont referees a ce¬
ste fin par laquelle elles sont bonnes. * Car la
fin de la loy/ c'est Christ/ pour la justice de tout
croyant. Pourtant n'a pas voulu separer la
foy de l'oeuvre/ * mais a dit icelle foy estre l'oeu¬
vre de dieu. Car c'est celle qui oeuvre par charite.
Et n'a pas dit. C'est vostre oeuvre/ mais a dit.
Ce est l'oeuvre de dieu/ que vous croyez en celuy
que le pere a envoye: affin que celuy qui se glori¬
fie/ qu'il se glorifie au seigneur.
¶ Au mesme livre/ au .xlix. traicte/
au .xi. Chapitre.
¶ Se foy est en nous/ Christ est en nous. Car
quelle autre chose dit l'apostre/ Christ habiter
par foy en voz cueurs? Parquoy la foy que tu
as de Christ/ c'est Christ en ton cueur.
Psal.49. ¶ Je ne te reprendray
pas en tes sacrifices: aussi tes holo¬
caustes sont tousjours en ma presence.
Je ne recevray pas de ta maison les
veaux/ ne les boucz de tes troppe¬
aulx. Car toutes les bestes sauvai¬
ges des forestz sont a moy: les jumentz
des montaignes et les boeusz etc. Men¬
geray je les chairs des taureaux:
ou beuvray je le sang des boucz. Sa¬
crifie a dieu sacrifice de louenge etc.
Esaie.1.C. ¶ Que ay je affaire
de la multitude de voz oblations dit
le seigneur. J'en suis plain. Je n'ay
pas demande les holocaustes des
moutons/ ne la graisse des gras/ ne
le sang des veaulx ne des aigneaux/
ne des boucz etc.
Amos.5.F. ¶ Que si vous me
offrez voz holocaustes et voz dons/ je
ne les recevray pas: et ne regarderay
pas les voeux de voz grasses be¬
stes. Oste arriere de moy le tumul¬
le de tes chansons/ aussi ne oyray
je pas les chansons de ta harpe.
Micheas.6.B. ¶ Quelle chose
offreray je au seigneur. Ployeray je le
genouil au dieu souverain? Luy of¬
freray je des holocaustes et des ve¬
aux en dessoubz d'ung an etc? * O toy
homme/ je te monstreray quelle chose
est bonne/ et quelle chose le seigneur deman¬
de de toy. Certainement c'est de faire
jugement/ aymer misericorde/ et che¬
miner solliciteusement avec ton dieu.
¶ Cyrille sur sainct Jehan/ au .iii.
livre/ au .xxxi. Chapitre.
¶ Quant les Juifz en desprisant mauvaise¬
ment la doctrine du saulveur/ et estimant estre
assez pour eulx/ la loy de Moyse pour scavoir
l'oeuvre de dieu: qu'ilz disoient/ que ferons nous
affin que nous facions l'oeuvre de dieu? Jesu¬
christ leur declaire aucunement de bonne sorte
qu'ilz estoient loing de la vraye veneration de
dieu: et leur monstre qu'ilz ne scavoient riens: et
que iceulx adherant a la lettre des figures et
des umbres n'estoient pas trop plains de veri¬
te: et ainsi vueillant signifier que le fruict de la
foy est different a la veneration de la loy/ il dit.
Ceste est l'oeuvre de dieu/ que vous croyez en ce¬
luy que le pere a envoye. Ceste est (dit il) l'oeu¬
vre de dieu/ non pas celle que vous estimez/ regar¬
dant seullement les figures et les umbres de la
loy: * aprenez (combien que ce soit contre vostre
volunte) que l'autheur de la loy n'a jamais ap¬
pete la mort des boeufz ou des brebis. Et qu'est
ce de l'encens/ voire aussi quant il rempliroit l'aer
tout espars de souefve odeur? De quoy aussi
pourra ayder le bouc/ ou l'oblation de Cyna¬
mome? * Dieu mengera il les chairs des tau¬
reaux? Beuvera il le sang des boucz. Il con¬
gnoit toutes les volailles du ciel/ et la beaulte
du champ est avec luy. * Il hait et a deboute voz
solennitez: et ne sentira nulles de voz solen¬
nitez/ comme il dit: et n'a riens parle a voz pe¬
res des holocaustes ne de l'occision des hosties.
Cela n'est pas doncques l'oeuvre de dieu: mais
est que vous croyez en celuy que le pere a envoye.
Car la foy apporte salut/ et la grace justifie:
mais les commandemens de la loy condemnent plus
tost. Doncques l'oeuvre de dieu est la foy en
Christ: parquoy se fault adherer a sa doctrine
et non pas a l'ombre de la loy. C'est une chose bien
a esmerveiller. Car combien que Christ ne eust
quelque cure de ceulx qui le interrogoient pour
l'esprouver: toutesfoys pour le present (combien
aussi qu'il veist que nulle utilite ne leur en vien¬
droit) il respond en leur condemnation/ ce que en
quelque aultre passaige il dit. * Se je ne fusse
pas venu/ et si je ne eusse point parle a eulx ilz
ne auroient pas de peche: mais ilz n'ont main¬
tenant quelque excuse de leur peche.
Jo.17.2. ¶ Mais ceste est la vie eter¬
nelle/ qu'ilz te congnoissent seul vray
dieu/ et Jesuchrist que tu as envoye.
¶ Cyrille sur sainct Jehan au .ii.
livre/ au .xvi. Chapitre.
¶ Mais si la congnoissance de dieu est la vie eter¬
nelle: comment (dira aucun) avons nous affaire
de quelque aultre chose? Que si nous n'avons
affaire d'aultre chose * comment est il tesmoigne
que la foy sans oeuvre est morte? Car qu'est ce
aultre chose de foy/ que la vraye congnoissance de
dieu? La congnoissance est faicte par la foy/ come
le tesmoigne Esaie/ disant. * Certes si vous ne
croyez/ vous n'entendrez riens. Mais que la nue con¬
gnoissance de considerer dieu soit inutile: les
voix des sainctz homes le conferment. Car aucun
des disciples du seigneur dit. * Tu croys qu'il est
ung dieu: tu fais aussi bien: pareillement aussi
croyent les diables et en ont horreur. Que dirons
nous doncques a ces choses? ou comment sera la pa¬
rolle du seigneur icy veritable? Mais il est verita¬
ble sans quelque doubte. * Et la congnoissance
est la vie: car elle engendre toute la vertu du mi¬
stere: et amaine la participation de la benediction
misticque/ par laquelle nous sommes conjoinctz a la
parolle vivifiante. * Et pour icelle cause (comme
je estime) Paul escript les gentilz estre partici¬
pans avec Christ/ et (come se je disoie) estre avec
luy incorporez: pour ce qu'ilz ont este participans
de sa saincte chair et de son sainct sang. Aussi
pareillement noz membres sont appellez les mem¬
bres de Christ. Doncques la congnoissance est
la vie/ qui nous amaine la benediction spiri¬
tuelle: par laquelle l'esprit habite en noz cueurs
par l'adoption des filz de dieu et nous donne la
vraye pitie/ par la vie evangelicque/ et nous refor¬
me en incorruptibilite. Comme il soit doncques
que la congnoissance du vray dieu soit trouvee
estre le commencement et comme la presidente des
nopces de toutes les bonnes parolles: icelle con¬
gnoissance doncques est droictement appellee de
notre seigneur Jesuchrist la vie eternelle: comme la
mere et la racine de vertu/ et de sa nature engen¬
drant la vie eternelle etc.
Rom̃.10.B. ¶ La parolle est pres
en ta bouche et en ton cueur. C'est la
parolle de la foy que nous annonceons:
que si tu confesse en ta bouche le seigneur
Jesus/ et que tu croye en ton cueur que
dieu l'a ressuscite des mortz/ tu se¬
ras sauve. Car on croit de cueur pour
estre justifie: et on le confesse de bou¬
che pour avoir salut. Aussi l'escriptu¬
re dit. * Tout homme qui croit en
luy ne sera pas confondu.
¶ Augustin en son Manuel/ au .xxii. Chapitre.
¶ Toute mon esperance est en la mort de mon
seigneur. Sa mort est mon merite/ mon refuge/ mon
salut/ ma vie/ et ma resurrection. Mon merite/
c'est la miseration du seigneur. Je ne suis point
pouvre de merite aussi longuement que le seigneur
des miserations sera en estre. Et si les miseri¬
cordes du seigneur sont grandes/ je suis grand en
merites. D'autant que cestuy est plus puissant pour
sauver/ d'autant suis je plus asseure.
¶ Du mesme au .xxiii. Chapitre.
¶ J'ay commis ung grand peche: et me sens coul¬
pable de beaucop de pechez/ et si ne me despere
pas: car la ou les pechez ont abonde/ la aussi a
superabonde la grace. * Celuy qui n'a pas espoir
d'avoir pardon de ses pechez: il nye que dieu soit
misericordieux. * Celuy faict grand injure a
dieu/ qui se deffie de sa misericorde. D'autant qu'il
est en luy/ il nye que dieu ait charite/ verite/ et
puissance/ esquelles choses gist toute mon espe¬
rance: ascavoir en la charite qu'il a envers moy
de me faire son filz adoptif/ en la verite de sa
promesse/ et en la puissance de sa redemption. Que
ma folle pensee maintenant murmure autant
qu'elle vouldra/ disant. Mais qui es tu/ et quelle est
ceste gloire/ et par quelz merites le cuyde tu a¬
voir? Et je respondray en bonne confidence. Je scay
bien a qui je me suis submis/ * et que par grande amour
il m'a faict son filz adoptif/ et qu'il est veritable
en sa promesse/ et puissant pour le faire: et luy est
licite de faire tout ce qu'il veult. Je ne puis estre
espovente de la multitude de mes pechez se la
mort du seigneur vient en ma memoire.
Rom̃.3.D. ¶ Ou est doncques ta
gloriation? Elle est forclose. Par quelle
loy? Des oeuvres? Non. Mais par
la loy de la foy.
¶ Origene sur l'epistre aux Romains
au .iii. livre/ au .iii. Chapitre.
¶ Quant doncques icy dessus l'apostre a monstre/
quelle chose le juif avoit davantaige ou quelle
estoit l'utilite de la circoncision: et qu'il a enseigne
que premier a eulx ont este baillees les parolles
de dieu/ et que par ce il semblast qu'il voulust extol¬
ler leur vanterie par laquelle coustumierement ilz
s'eslevoient contre les gentilz: et que derechief au con¬
traire il a en suyvant mis au devant/ que la justice
de dieu est par la foy de Jesuchrist en tous ceulx
qui croyent: et qu'il n'y a nulle difference: mais que tous
les juifz et les grecz ont peche/ et ont affaire de
la grace de dieu: et qu'ilz sont justifiez par la grace
et la redemption qui est faicte par Jesuchrist: et que
cestuy est le propiciateur par la foy: et que celuy qui
est de la foy est de luy justifie. Maintenant com¬
me en donnant la conclusion de toutes ses confir¬
mations/ dit en ce lieu icy. Ou est doncques ta
gloriation? etc. * Et dit que la seulle justification de
dieu suffit: tellement que celuy qui croit seulle¬
ment/ est justifie/ voire aussi quant nulle oeuvre
ne sera faicte par luy. Car par la foy a este ju¬
stifie le larron sans les oeuvres de la loy: car
sur ceste foy le seigneur ne demande pas quelle chose
il avoit faict par avant: et ne attendit pas apres
qu'il eut creu quelle oeuvre il feroit: mais le receut
comme justifie par seulle foy/ pour entrer avec
luy en paradis. Mais aussi ceste femme qui
est recitee en l'evangile selon sainct Luc: laquelle
ouyt aux piedz de Jesus. * Tes pechez te sont
pardonnez. Et derechief. * Ta foy t'a sauvee/
Va en paix. Mais aussi en plusieurs passai¬
ges de l'evangile lisons nous que Jesuchrist a use
de telles parolles la ou il dit la cause du salut
estre la foy de celuy qui croit. L'homme est doncques
justifie par foy: auquel ne servent riens pour la justi¬
stice les oeuvres de la loy. * Mais ou la foy
n'est pas/ laquelle justifie le croyant: quant aussi
quelcun auroit les oeuvres de la loy/ toutes¬
foys pour ce qu'elles ne sont pas edifiees sur le
fondement de la foy/ combien qu'en apparence elles
soient bonnes/ neantmoins ne peuvent justifier l'ou¬
vrier s'il est sans la foy/ laquelle est le signacle de
ceulx qui sont justifiez de dieu. Et qui sera celuy qui
se glorifiera de sa justice/ quant il oyt dieu et le
prophete/ disant. * Que toute vostre justice est
comme le drap de la femme qui est en flux de sang?
Parquoy doncques la seulle juste gloriation
est en la foy de la croix de Christ.
¶ Ambroise sur l'epistre aux Ro¬
mains/ au .iii. Chapitre.
¶ Justifiez pour neant/ par la grace d'iceluy.
* Ilz sont justifiez pour neant: pour ce que sans
riens faire/ et sans rendre la pareille/ par la seulle
foy sont justifiez par le don de dieu etc.
Rom̃.4.A. ¶ La foy est reputee a
justice/ a celuy qui croit en cestuy qui
justifie l'infidele.
¶ Du mesme/ au .iiii. Chapitre.
¶ Ce dist il/ pour ce que sans les oeuvres de la
loy/ la foy est reputee a justice a celuy qui croit/
c'est a dire au gentil qui croit en Christ/ comme il fut
repute a Abraam. Comment doncques estiment les
juifz estre justifiez par les oeuvres de la loy de
la justification de Abraam: quant ilz voient Abraam
estre justifie/ non point par les oeuvres de la
loy/ mais par seulle foy? La loy doncques n'a
pas de lieu/ quant l'infidele est justifie par seulle
foy envers dieu/ selon le propos de la grace de
dieu. Ainsi dit il estre ordonne de dieu: affin que
la loy cesse/ et que on demandast seullement la foy
de la grace de dieu/ pour le salut. Comme aussi
dit David ( Ce mesme conferme il par l'exemple
du prophete) La beatitude de l'homme est a celuy/
auquel dieu aggreablement receoit la justice
sans les oeuvres. Il dit ceulx bienheureux des¬
quelz dieu a ce conferme/ que sans labeur/ et sans
aucune observation par seulle foy ilz soient
justifiez envers dieu. Il annonce doncques la
beatitude du temps/ auquel Christ a este naiz.
Comme aussi faict le seigneur/ disant. * Plusieurs
justes et plusieurs prophetes ont desire de veoir
ce que vous voyez et ne l'ont pas veu: et de ouyr ce
que vous ouyez/ et ne l'ont pas ouy.
Psal.31. ¶ Bienheureux sont ceulx
desquelz les iniquitez sont pardonnees:
et desquelz les pechez sont couvers.
Bienheureux est celuy auquel dieu
n'a pas impute le peche.
¶ Ambroise au mesme lieu sur le
iiii. des Romains.
¶ Ceulx sont manifestement bienheureux aus¬
quelz sans labeur ou sans quelque oeuvre les
iniquitez sont pardonnees/ et sont les pechez cou¬
vers sans requerre d'eulx aucunes oeuvres de
penitence/ sinon seullemẽt qu'ilz croyent.
¶ Hylaire sur sainct Matthieu
au .ix. Canon.
¶ Ce esmouvoit les scribes/ que le peche estoit
pardonne de l'homme: car ilz ne regardoient en Jesu¬
christ sinon seullement l'homme: et que ce estoit de luy
pardonne/ que la loy ne povoit relaxer. Mais la
seulle foy justifie. Puis apres le seigneur regarda par
dedens leur murmure/ et dist: qu'il estoit facile au
filz de l'homme de pardonner les pechez en la terre.
* Mais toutesfois nul ne peult pardonner les
pechez/ sinon dieu seul: parquoy celuy qui les pardon¬
ne est dieu: car nul ne pardonne sinon dieu.
¶ Hylaire sur sainct Matthieu/
au .xx. Canon.
¶ Les apostres oyant spirituellement que nul
ne pouuvit estre sauve par la loy: quant iceulx
aussi adonc estoient en la loy. Car la vehemente
amour et faveur de la loy les tenoit. Iceulx
doncques non ayant encore du tout trouve la ve¬
rite du mistere evangelicque: craignoient que nul
ne peult estre sauve sans la loy: car aussi met¬
toient ilz tout leur salut en la loy. Mais le sei¬
gneur osta leur ignorance et leur crainte par une
briefve et absolue raison/ disant. * Ce vrayement
est impossible quant aux hommes/ mais envers
dieu il est possible. Car quelle chose semble estre
plus impossible au Juif/ que de demander le sa¬
lut de l'homme plus tost que de la loy? que delais¬
ser derriere la loy/ et le testament/ et l'adoption/ et
l'heritaige/ pour le scandale de la croix? Mais
quelle chose est il plus possible a la puissance de
dieu: que de sauver par la foy? que de regenerer par
l'eaue? que de vaincre par la croix? que de acquerir
par les evangiles? que de vivifier par la mort et
par la resurrection? Quant les apostres eurent
ouy ces choses/ incontinent creurent et dirent
qu'ilz avoient delaisse toutes choses etc.
¶ Athanaise sur l'epistre ad Galatas.
¶ Mais pour ce que en la loy nul n'est justifie
envers dieu: il est manifeste que le juste vit de
foy. Et la loy n'est pas de la foy: mais celuy qui
fera les oeuvres vivra en icelles. Il monstre
doncques/ que par la loy les hommes sont ren¬
dus execrables et subjectz a malediction. Mais
par foy monstre que les hommes sont remplis de be¬
nedictions. Maintenant demonstre il plainement
que celle foy aussi a en soy la puissance de ju¬
stifier: et prent Abacuch/ disant. * Que le juste vi¬
vra de foy/ et non pas de la loy. * Car la loy
aussi ne requiert pas seullement la foy/ mais
aussi les oeuvres. Et a bien dit/ envers dieu.
Car envers les hommes par adventure ceulx se¬
roient estimez justes qui seroient adherant a la loy.
Comme furent les pharisiens qui se estimoient les
plus justes en la presence des homes. Et pourtant que
la loy ne justifioit personne a cause de la difficul¬
te d'icelle: et qu'elle nous rendoit subjectz a maledi¬
ction: la grace est venue qui nous a monstre le
chemin tendant facilement a justice/ par laquel¬
le nous qui sommes justifiez obtenons benedi¬
ction. Il est doncques manifeste que la foy n'a
pas seullement eu la puissance de beneir/ et de
justifier devant que la loy fust baillee: mais
aussi apres qu'elle a este ordonnee icelle foy a
de plus en plus garde sa mesme puissance.
Actuum.4.C. ¶ Aussi veritable¬
ment n'y a il nul autre nom dessoubz
le ciel donne aux hommes: auquel il
faille que vous soyez sauvez.
¶ Augustin de la lettre et de l'esprit
au .xii. Chapitre.
¶ Certes nous n'avons pas receu l'esprit de ce
monde (dit le mesme predicateur tres constant
de la grace) mais nous avons receu l'esprit qui
est de dieu: affin que nous congnoissons quelles cho¬
ses nous sont donnees de dieu. Mais qui est
l'esprit de ce monde icy/ sinon l'esprit d'orgueil.
* Par lequel leur cueur insipient a este obscurcy:
ascavoir de ceulx qui n'ont pas glorifie dieu con¬
gneu/ come dieu/ en rendant graces: et ceulx aussi
ne sont pas deceuz par autre esprit/ lesquelz igno¬
rant la justice de dieu/ et voulant constituer leur
propre justice/ ne sont pas subjectz a la justice
de dieu. De quoy me semble que celuy est mieulx
le filz de dieu/ qui congnoit celuy de qui il a esperan¬
ce d'avoir ce qu'il n'a pas encore: que celuy qui attri¬
bue a soy ce qu'il a combien que celuy qui a la chose
et qui congnoit dont il a/ soit a preferer aux deux
autres: voire moyennant qu'il ne estime estre ce
qu'il n'est pas encore: et qu'il ne tombe au vice de
ce pharisien: lequel combien qu'il rendist gra¬
ces a dieu des choses qu'il avoit * toutesfoys
ne demandoit riens comme s'il n'eust eu indigen¬
ce de riens pour augmenter et parfaire la justice.
Parquoy doncques considerant ces choses icy
et les traictant selon les puissances que le sei¬
gneur nous a donne/ * nous trouvons que l'homme
n'est pas justifie par les commandemens de bonne
vie: sinon par la foy de Jesuchrist. C'est a dire/
non point par la loy des oeuvres/ mais par
la loy de la foy: non point par la lettre/ mais par
l'esprit: non point par les merites des sainctz/
mais par grace donnee pour neant.
¶ Augustin au mesme livre/ au
xiii. Chapitre.
¶ Combien aussi qu'il semble que l'apostre vienne a
redarguer et corriger ceulx ausquelz la circonci¬
sion estoit estimee/ tellement qu'il appelle ceste
circoncision la loy/ et aussi toutes telles manie¬
res de observations/ * lesquelles maintenant les
Chrestiens deboutent comme umbres/ en tenant ce qui
estoit promis par ces umbres: toutesfoys ne
veult pas entendre la loy (par laquelle il dit que
nul n'est justifie) seullement les sacremens qui ont
eu les figures de promesses/ mais aussi la loy qui
consiste es oeuvres lesquelles si quelcun les faict/
il vit justement: la aussi ou il est dit. * Tu ne
convoiteras point. Et affin que ce que nous disons
soit plus manifeste/ regardons ceste loy des dix
commandemens. * Il est certain que Moyse a re¬
ceu la loy en la montaigne pour l'administrer au
peuple/ escripte en tables de pierre du doigt
de dieu. Ceste loy est restraincte a ces dix comman¬
demens/ la ou n'est riens commande de la circonci¬
sion/ ne de l'oblation des bestes/ lesquelles aussi
maintenant ne sont pas sacrifiees des Chre¬
stiens. Doncques en ces dix commandemens/ * ex¬
cepte l'observation du sabbat: quelle chose ne doibt
pas estre gardee des Chrestiens: soit de non fai¬
re des ydoles/ ne de les adorer/ ou de non avoir
autre dieu sinon ung seul dieu: soit de non pren¬
dre le nom du seigneur en vain: soit de porter hon¬
neur aux parens: soit de eviter fornications/
homicides/ larcins/ faulx tesmoignages/ adul¬
teres/ et de non convoiter les choses d'autruy?
Qui sera celuy qui dira que le Chrestien ne doibt
pas faire ces choses? * Maintenant doncques
sainct Paul n'appelle il pas ceste loy escripte
en ces deux tables/ lettre occisant? Parle il
seullement quant il dit/ La lettre tue/ de la loy
de circoncision/ et des autres sacremens anciens
et desja abolis? Comment l'estimerions nous ainsi
quant en ceste loy est mis. Tu ne convoiteras
point: par lequel commandement (combien qu'il
soit sainct et juste et bon) il dit que le peche l'a de¬
ceu/ et par ce l'a occis? Et quelle chose est ce. * La
lettre tue/ mais l'esprit vivifie/ sinon que la loy
ne peult justifier? Combien que plus evidemment
au mesme lieu la ou il dit aux Corinthiens.
La lettre tue/ mais l'esprit vivifie/ ne veult en¬
tendre autre lettre que ceste loy des dix comman¬
demens escripte en ces deux tables. Car il dit
ainsi. Vous estes l'epistre de Christ/ administree
de par nous: escripte non pas d'encre/ mais par
l'esprit de dieu vivant/ non pas en tables de
pierre/ mais en tables de la chair du cueur.
* Aussi ces neuf commandemens/ filz sont droi¬
ctement gardez comme ilz sont escriptz il fault
estimer qu'ilz n'appartiennent pas a la loy des
oeuvres par laquelle nul n'est justifie/ mais a
la loy de la foy par laquelle le juste vit. Qui
sentira tant absurdement/ que l'administration de
la mort figuree es tables de pierre ne soit pas
dicte de tous les dix commandemens: mais seulle¬
ment d'ung/ dequel appartient au sabbat? Ou
mettrons nous doncques ces passaiges. * La loy
engendre ire: et la ou il n'y a pas de loy/ aussi n'y
a pas de prevarication: et le peche a este au mon¬
de jusques a la loy/ * et le peche n'estoit pas im¬
pute quant il n'y avoit pas de loy: et ce que tant
de foys nous avons dit. * Par la loy est la con¬
gnoissance du peche: et principallement ce/ la
ou il a plus evidemment exprime ce de quoy il
est question. * Je ne congnoissoye pas la concupi¬
scence/ si la loy ne eu dit. Tu ne convoiteras
point. Et regarde bien tous ces passaiges/ et
voye ascavoir s'il dit ces choses pour la circon¬
cision ou le sabbat/ ou pour quelque autre um¬
bre donnee par figure/ et non pas pour ce que la
lettre deffendant le peche ne justifie pas l'hom¬
me/ mais plus tost le tue/ en augmentant la con¬
cupiscence et l'iniquite/ en accumulant prevari¬
cation: si ce n'est que la grace le delivre par la loy
de la foy qui est par Jesuchrist/ * quant la cha¬
rite est respandue en noz cueurs par le sainct
esprit qui nous est donne etc.
¶ Augustin de la lettre et de l'esprit
au .xxxi. Chapitre.
¶ Entendz maintenant a ce que nous avons vo¬
lunte de declarer: ascavoir si la foy est en la
puissance. * Car maintenant parlons nous de la
foy que nous adjoustons/ quant nous croyons quelque
chose/ non pas de celle que nous donnons quant
nous promettons quelque chose: car aussi celle
est appellee foy. Mais nous disons autrement
et y a difference de dire: il n'a pas eu de foy a
moy: et il ne m'a pas garde la foy. Car la pre¬
miere signifie/ qu'il ne croit pas ce que j'ay dit:
et la seconde/ qu'il n'a pas faict ce qu'il avoit dit.
Selon la foy que nous croyons/ nous sommes
fideles a dieu: mais selon celle par laquelle est
faict ce qui est promis/ aussi dieu nous est fidele.
Et ce dit l'apostre. * Dieu est fidele/ lequel ne
permet pas que vous soyez tentez plus que vous
ne pouvez. Parquoy nous demandons de ceste
foy par laquelle nous croyons a dieu ou en dieu:
ascavoir selle est en la puissance de l'homme. Car
de ce est il escript. * Abraam a creu a dieu/ et ce:
luy fut depute a justice. Et la foy est deputee a
justice a celuy qui croit en dieu qui justifie l'infi¬
dele. Regarde maintenant ascavoir se quelcun
croit quant il veult ou s'il ne croit pas quant il
ne veult pas croire. Que s'il semble estre contre
la verite/ * qu'est ce de croire/ sinon que de con¬
sentir estre verite ce qui est dit? Mais si consen¬
tement est totallement du vueillant/ veritable¬
ment la foy est en la puissance. Mais comme dit
l'apostre. * Il n'y a pas de puissance sinon de
dieu. Quelle cause doncques y a il/ par laquelle
on ne nous puisse aussi dire de icelle foy. Quel¬
le chose as tu que tu ne l'aye receu? Car aussi
dieu a donne que nous croyons.
Titũ.1.A. ¶ Paul serviteur de
dieu/ et apostre de Jesuchrist selon la
foy des esleuz de dieu/ et selon la con¬
gnoissance de verite etc.
¶ Jehan Chrysostome sur l'epistre sainct Paul
ad Titum/ en la premiere homelie.
¶ Regarde je te prie comment ce commencement icy
est remply des benefices de dieu: et toute l'epistre
est pareille. Par laquelle chose il excite ce sainct
homme/ pour de plus en plus soustenir les la¬
beurs pour la foy et la pitie: et non pas luy seul¬
lement/ mais aussi ceulx qui seroient de luy
enseignez. Car il ne nous est riens quasi plus
utile que de continuellement avoir memoire des
benefices de dieu: soit de ceulx qu'il donne commu¬
nement a tous/ soit de ceulx qu'il donne separe¬
ment a ung chascun. Car si nous venons a nous
embraser en l'amour de quelque amy/ quant
nous recevons quelque benefice de luy/ ou quant
nous ouyons quelque mot gracieux et plaisant
de luy: combien plus debvons nous estre plus
promptz a obeir a dieu/ quant nous voyons de
quelz dangiers nous sommes delivrez de luy/
ausquelz nous avons este envelouppez. Et se¬
lon la congnoissance de verite. Mais il refere
en ce lieu icy la verite a la figure: car aussi icel¬
le estoit congnoissance/ et estoit fidelite/ non pas
toutesfoys verite: et si n'estoit pas pourtant men¬
songe/ mais figure et ymage en l'esperance de la
vie eternelle/ et la loy estoit en l'esperance de la
vie presente. Car il dit. * Qui fera ces choses/
il vivra en icelles. Regarde combien il demon¬
stre par ce commencement la difference de la gra¬
ce et de la loy. Ceulx de la loy n'estoient pas
esleuz/ mais nous. * Car mesme combien que
iceulx aucunesfoys ayent este appellez esleuz:
maintenant ont ilz perdu ceste grace/ laquelle
dieu qui ne ment pas a promis aux autres devant
les temps du siecle: c'est a dire que ce ne leur est pas
venu seullement pour le remede de penitence:
mais ces choses icy estoient prefixes de long temps
et du commencement. Et a mis ce mesme en plu¬
sieurs lieux: ascavoir quant il dit. * Separe en
l'evangile de dieu. Et derechief. * Il a aussi
predestine ceulx qu'il a presceu. Certainement
par ces choses est monstree nostre noblesse: que
non pas de maintenant/ mais de long temps et
mesme des le commencement nous sommes aymez:
laquelle (dit il) dieu qui ne ment pas leur a promis.
Psal.118.C. ¶ Rendz a ton servi¬
teur et me vivifie: affin que je gar¬
de tes parolles.
¶ Hilaire sur la. cxviii. Pseaulme.
¶ Ceulx qui n'ont pas la conscience constante
d'ung cueur net/ ne peuvent prier par ceste voix
du Prophete. Rendz a ton serviteur. Car si on
faict digne retribution selon noz oeuvres: nous
deservirons les peines de noz pechez et delictz.
* Mais c'est aussi grande chose quant l'homme a
telle confidence a dieu/ que de chanter. * Il ne
nous a pas faict selon noz pechez: et ne nous
a pas rendu selon noz injustices. Car d'autant
que le ciel est loing de la terre autant a il eslon¬
gne noz iniquitez arriere de nous: car cestuy a
congneu nostre formation. C'est grande chose de
recongnoistre en soy telle misericorde de dieu: et
scavoir la coustume de peche estre eslongnee de
luy et qu'il est commence d'estre digne de la mise¬
ricorde de dieu. Mais ce prophete icy/ au corps
duquel est la digne habitation de dieu/ qui est
plain du sainct esprit: ne pense point des cho¬
ses communes et terriennes/ si n'en parle pas. C'est
de sa liberte qu'il prie. Rendz a ton serviteur.
Mais par adventure est ce par une trop grande har¬
diesse/ de demander le merite de sa retribution/
sans aucune moderation de confesse: et sans avoir
memoire d'estre situe au corps/ c'est a dire estre
d'une vile et humble condition. Certes le prophete
oste toute opinion de vanite et de vanterie qu'on
pourroit avoir de luy. Car quant il eut dit par
la confidence de innocence/ rendz: aussi en soy mon¬
strant serviteur et en confessant sa condition/ a ad¬
jouste/ a ton serviteur. Parquoy constamment de¬
mande ces choses/ qui se confesse estre le serviteur
de dieu/ et non pas de peche: * car tout homme qui
peche il est serviteur de peche. Je vivray main¬
tenant (dit il) et garderay tes parolles. Quant il
dit Je vivray et si garderay/ ce n'est pas chose
du temps present: mais la signification de ceste pa¬
rolle se estend au temps a venir. Et le prophete
scait bien quant ceste vie bienheureuse et ceste vraye
vie des vivans sera. Mais maintenant/ nous de¬
mourons en la pouldre de la mort/ et sommes de¬
dens le corps de mort: duquel l'apostre prie estre
delivre/ disant. * Moy homme miserable/ qui me
delivrera du corps de ceste mort? * Nous avons
aussi maintenant une matiere joincte a nous/
laquelle est subjecte a la loy de mort et de peche: et
par la compaignie d'icelle nous prenons la souillure
l'ung a l'autre au domicile de ceste chair caducque
et foible: et ne peult estre la nature de vraye vie
se le corps n'est glorifie en la nature de l'esprit.
Le prophete doncques prie que ceste retribution luy
soit faicte: affin qu'il vive le temps de ceste vie a
venir: par ce aussi qu'il enseigne en ung autre
lieu/ ou il dit. * Je plairay au seigneur en la re¬
gion/ des vivans. * Et si par aventure aucun
estime/ que ceste parfaicte grace de innocence/ et
que ceste nettete digne de la vie celeste/ luy soit
rendue au sacrement de baptesme: que cestuy aye
memoire que Jehan baptiste a dit. * Il est vray que
je vous baptise en eaue de penitence: mais ce¬
ly qui vient apres moy est plus fort que moy:
cestuy vous baptisera au sainct esprit et au feu.
Et qu'il aye memoire que mesme le seigneur baptise
de Jehan/ disoit luy encore estant en ceste vie
corporelle. * J'ay encore a estre baptise d'ung au¬
tre baptesme. Autant doncques que l'on peult
estimer/ ceste emundation de parfaicte purete est
gardee aussi a faire apres l'eaue du baptesme.
* Car il y a beaucoup de scandales au monde
qui nous deffendent d'avoir la parfaicte obser¬
vation des commandemens. Je laisse derriere les
natures des corps/ lesquelles aucunesfois/ ou
par infirmite/ ou par les nourrissemens de vi¬
ces nous contraignent d'estre imparfaictz. Mais
quant ceste mort sera vaincue/ et que son aguillon
sera rompu: quant nous ouyrons et verrons face
a face: adonc vivrons nous vrayement et ensuy¬
vrons les commandemens de dieu.
Psal.142.C. ¶ Ton bon esprit
me conduira en la bonne terre. Seigneur
tu me vivifieras a cause de ton nom.
¶ Hylaire sur le pseaulme .cxlii.
¶ Aussi ceste profession de l'humaine vergongne
est competente: que d'autant que l'homme doibt
estre mene en la bonne terre/ qu'il ne le attibue
pas a ses merites/ et ne le demande point/ par
la satisfaction de quelque service: mais attend
tout ce affin que le nom de dieu soit en luy glori¬
fie/ tellement qu'il soit constitue en la bonne terre/
a cause de l'honneur du nom de dieu. Et pourtant
qu'il congnoit que ceste terre ne luy peult estre don¬
nee au corps de ceste mort: pour ce que la souillure
de la chair humaine/ par la coustume des vi¬
ces meslee en soy ne peult totallement estre abo¬
lie/ se ce n'est que la nature soit muee: pourtant re¬
quiert il estre vivifie/ comme s'il ne vivoit pas.
¶ Jehan Chrysostome au .iiii. Tome/
en la .lii. homelie/ sur le .xxiiii.
Chapitre de sainct Matthieu.
¶ Venez (dit il) les bienheureux de mon pere
possedez le royaulme qui vous est prepare des la
constitution du monde: pour ce que vous avez donne
ce que tousjours ne pouviez avoir/ recevez ce que
eternellement vous possederez. Vous qui avez
seme ung seul en la terre/ vous en aurez pour
merite au centiesme double sur le ciel. * Car le
royaulme des cieulx n'a pas este cree tel que la
justice de l'homme peult meriter/ mais tel que la
puissance de dieu la peu preparer. Car s'il eut
voulu creer le royaume des cieulx selon les re¬
srictions de la justice humaine: il le eut certai¬
nement cree apres les oeuvres des homes. Mais
pour ce que maintenant il n'a pas ordonne le salaire
des sainctz selon le salaire des homes/ mais selon
sa largesse: pourtant a il prepare le royaume des
cieulx au ciel/ devant qu'il creast les sainctz au sie¬
cle. Et pourtant ceulx qu'il congnoit estre siens devant
la constitution du monde/ il les charge de telz far¬
deaux/ et les faict si longuement labourer/ qu'ilz
sont faict dignes du royaulme celeste etc.
1.Para.5.C. ¶ Pour ce qu'ilz ont
appelle dieu quant ilz batailloient:
aussi dieu les a exaulce/ pour ce qu'ilz
ont creu en luy.
2.Para.16.C. ¶ Certainement
les yeulx du seigneur contemplent
toute la terre: et donne force a ceulx
qui de cueur parfaict croyent en luy.
Hiere.5.A. ¶ Seigneur tes yeulx
regardent la foy.
Roma.14.D. ¶ Tout ce qui n'est
pas de foy/ c'est peche.
¶ Augustin contre deux epistres des Pe¬
lagiens/ au .iii. livre/ au .v. Chapitre.
¶ Nostre foy: c'est a dire la foy catholicque discer¬
ne les justes des injustes/ non point par la loy
des oeuvres/ mais par la loy de la foy. Car
le juste vit de foy. Par laquelle discretion est
faict: que l'home vivant sans faire homicide/ sans
larrecin/ sans faulx tesmoignage/ sans appe¬
ter la chose d'aultruy/ rendant l'honneur deu
aux parentz/ chaste jusques a la continence de
toute compaignie de femme/ voire aussi en ma¬
riage/ tres large en aulmosnes/ tres patient
aussi contre les injures/ qui ne veult pas seulle¬
ment riens de l'aultruy/ mais aussi ne redeman¬
de pas ce qu'on luy a oste: ou pareillement en ven¬
dant tous ses biens et en les distribuant aux po¬
vres/ ne possede riens de propre: toutesfois avec
ces louables meurs qui sont en luy/ s'il n'a une
droicte foy catholicque en dieu: quant il partira
de ceste vie il sera damne. Mais ung autre hom¬
me aura pareillement des bonnes oeuvres/ et par
droicte foy laquelle besongne par charite: non
pas toutesfois tant que cest homme plain de bonnes
meurs: il rassaisie son incontinence par l'honne¬
stete de mariage/ il rend le deu de mariage char¬
nel/ et le demande: et non pas seullement pour avoir
generation/ mais aussi par volupte/ voire en
ayant seullement la compaignie de sa femme/ ce que
sainct Paul permet selon l'indulgence a ceulx
qui sont mariez: toutesfois aussi ne souffre point
patiemment les injures/ mais aucunesfois par
desir de vengeance est emporte/ moyennant qu'il
puist dire. * Comme aussi nous pardonnons a noz
debteurs/ et quant il est prie qu'il pardonne: il posse
de sa chose familiere voire faisant aucunes
aulmosnes/ mais non pas si larges que l'aultre:
il ne oste pas les choses d'aultruy/ mais tou¬
tesfois redemande les siennes/ au moins par ju¬
gement ecclesiasticque/ et non pas civil. * Certai¬
nement celuy icy qui semble estre beaucoup moin¬
dre en meurs que l'autre: a cause de la droicte foy
qu'il a en dieu/ de laquelle il vit/ et selon laquelle
il se accuse en tous ses delictz/ et loue dieu en
toutes bonnes oeuvres/ en attribuant a soy honte
et vilennie/ et a dieu gloire/ et prenant de luy la
remission des pechez/ et l'amour des biens faictz:
quant il se partira de ceste vie/ ung tel hom¬
me sera delivre/ et regnera en la compaignie de
ceulx qui doibvent regner avec Christ. Quant
doncques tous les justes/ et les plus anciens/ et
les apostres ont vescu par droicte foy/ laquelle
est en Jesuchrist nostre seigneur: et qu'ilz ont eu tant
de sainctes meurs avec la foy: combien qu'ilz ne
ayent pas este de vertu si parfaicte en ceste vie/
que apres ceste vie doibt estre: neantmoins tout le
peche qui les a tenu par l'humaine infirmite/
a este incontinent efface par la pitie de ceste foy.
* Parquoy n'y a que une seulle esperance de
tous fideles gemissans soubz le fardeau de ceste
chair corruptible/ et soubz l'infirmite de ceste
vie * ascavoir que nous avons ung advocat en¬
vers le pere/ qui est Jesuchrist juste: et cestuy est
la propitiation pour noz pechez.
¶ Augustin contre Julianum Pelagien
au .iiii. livre/ au .iii. Chapitre.
¶ Congnois doncques que les vertus ne sont pas
discernees par les offices/ mais par les fins.
Et est office/ ce que on doibt faire: mais la fin
est/ la cause pourquoy il le fault faire. Et ainsi/
quant l'homme faict quelque chose la ou il sem¬
ble qu'il ne peche pas: s'il ne le faict a la cause
pour laquelle il le doibt faire/ il est convaincu
pecheur. Et tout bien que l'homme faict/ lequel
n'est pas faict pour la cause que la vraye sa¬
pience enseigne qu'il doibt estre faict combien que
selon l'oeuvre il semble estre bon/ par ce que la
fin n'est pas droicte/ c'est peche.
¶ Chrysostome en son oeuvre imparfaicte sur
sainct Matthieu/ au .vii. Chapitre.
¶ Gardez vous des faulx prophetes/ qui vien¬
nent a vous en vestemens de brebis. * Quelz
sont les vestemens de brebis? espece de faincte
religion/ aulmosne faincte/ ce sont vestemens de
brebis et non pas l'oeuvre de la brebis/ come aussi
toutes les aultres especes de pitie par lesquelles
se vestent les loups ravissans. Mais riens ne
extermine tant le bien/ que le bien simule: car les hom¬
mes fuyent et se gardent du mal manifeste/ comme
mauvais. C'est une grande vertu du bien/ que de
congnoistre le mal: et est une ferme asseurance de
salut/ de scavoir lequel tu doibs fouyr. * Il est
vray que heresie est dangereuse/ mais elle est fort
utile: elle est dangereuse/ pour ce que plusieurs sont
seduictz par icelle/ et sont perdus. Mais elle est
utile: car les fideles sont esprouvez par icelle/
et sont separez des infideles. Celuy qui murmu¬
re du peril de tentation/ il murmure du loyer de
probation. Car repos ne se peult trouver en nul
affaire temporel/ se premierement labeur n'y a pre¬
cede: combien plus es choses spirituelles: se la
tentation ne precede/ la probation ne peult estre.
* Premierement fault scavoir/ qu'il y a des to¬
tallement faulx chrestiens et que riens ne perd tant
les chrestiens que ceste chose: car ilz estiment comme
chrestiens tous ceulx qu'ilz ouyront appeller chre¬
stiens. Et s'il est manifeste qu'il y a des faulx
chrestiens: ou cestuy est faulx chrestien/ ou toy.
Si tu le es/ cestuy ne le est pas. S'il est faulx
chrestien/ pourquoy l'estime tu chrestien: duquel
Christ t'a mande qu'il n'est pas chrestien? Comment
estimeras tu celuy estre ton frere que dieu ne con¬
fesse pas avoir pour filz? Mais par adventure
diras tu comment puis je dire que cestuy n'est pas
chrestien/ que je uoy qu'il confesse Christ/ et qu'il a
ung autel/ et qu'il offre le sacrifice de pain et de
vin/ lequel baptise/ et lit les escriptures des
sainctz/ et a toute l'ordre de prestrise? Se l'homme
saige ne confessoit pas Christ/ et que sa payenne¬
rie fust manifeste: si tu estois deceu par sa sapien¬
ce et sa gentilite/ ne seroit ce point par peu de sens
que tu serois seduict? Mais pour ce que main¬
tenant ilz confessent Christ/ mais non pas com¬
me Christ l'a commande: c'est ta negligence se tu
es seduict de luy. Et ce que tu as dit de la simi¬
litude des misteres ecclesiasticques: escoute ce¬
ste responce. Le singe aussi a tous les membres de
l'homme/ et en toutes choses ensuit l'home. Doibt
il pourtant estre appelle homme? * Pareillement
aussi les hereticques ont tous les mysteres et
les ensuivent: mais ilz ne sont pas de l'eglise.
Vois tu comment Christ parle des hereticques
chrestiens/ qu'on les doibt fuyr pour ce que par
dehors semble qu'ilz soient en la veneration de
Christ/ mais par dedens sont payens ce que l'on
peult aussi congnoistre par ce qu'ilz confessent: et
ceulx sont beaucoup plus dangereux/ que les he¬
reticques Juifz: car iceulx rejectez par les Apo¬
stres/ et comme notez hors de la congregation des
chrestiens estoient vagabondz et errans/ et furtive¬
ment en decevoient aucuns mal advisez. Mais
ces autres icy sont fondez comme chrestiens/ et
ont leurs eglises: et que dis je/ mesme aussi gou¬
vernent les eglises. Ilz subvertissent publicque¬
ment en toute liberte et sont tellement multipliez/
que au contraire les chrestiens sont plus tost va¬
gues et fugitifz que eulx. Desquelz loupz disoit
l'apostre aux Ephesiens. * Je scay que apres mon
partement ilz entreront des loupz ravissans en
vous qui n'espargneront pas le tropeau: et sorti¬
ront d'entre vous/ en parlant choses perverses/ pour
amener des disciples a eulx. Vous les congnoi¬
strez a leurs fruictz. * Car le fruict de l'homme est
la confession de sa foy/ et les oeuvres de sa conver¬
sation. Quant doncques vous voyez ung homme
chrestien: considerez incontinent/ si sa confesse con¬
vient avec les escriptures/ il est vray chrestien.
Mais s'il n'est pas comme Christ l'a commande/ il
est faulx. Il n'a pas refere le jugement de la
chrestiente au nom/ mais a la confession: car le
nom de Christ seullement ne faict pas le Chre¬
stien: mais aussi la verite de Christ. Car plu¬
sieurs cheminent au nom de Christ: mais peu
de gens cheminent en la verite de Christ.
Hiere.9.F. ¶ Que le saige ne se
glorifie en sa sapience: que le fort ne
se glorifie en sa force/ et que le riche ne
se glorifie en ses richesses: mais ce¬
luy qui se glorifie/ qu'il se glorifie en
ce qu'il me scait et congnoit/ que je
suis le seigneur qui faictz miseri¬
corde et jugement et justice en la terre.
Car ces choses me plaisent/ dit le
seigneur.
¶ Hierosme au .ii. livre de son exposition/
sur sainct Matthieu/ au .xiii. Chapitre.
¶ Le royaume des cieulx est faict semblable
a l'homme marchant/ qui demande des bonnes perles:
et quant il a trouve une precieuse perle/ etc. * Il
y a une precieuse perle/ c'est la science du sau¬
veur/ et le sacrement de sa passion/ et le secret de
sa resurrection. Que quant l'homme marchant
l'aura trouve/ semblable a Paul l'apostre: il con¬
temne comme les ordures et les ramonneures tou¬
tes les precedentes observations de la loy et les
mysteres precedens des prophetes/ ausquelz avoit ve¬
scu sans reprinse/ affin qu'il gaigne Jesuchrist.
¶ Augustin au livre de ses medita¬
tions/ au .xiiii. Chapitre.
¶ Celle est la vie eternelle/ qu'ilz te congnoissent
seul vray dieu/ et celluy que tu as envoye Jesu¬
christ. * Nous doncques qui avons le grand pre¬
lat/ lequel a perce les cieulx: ascavoir Jesus
le filz de dieu: tenons la confesse de nostre esperan¬
ce. Car ta charite inestimable excede toute scien¬
ce/ laquelle tu nous as monstre par ta pitie et
bonte/ a nous qui en sommes indignes. Car aussi
ton filz nostre dieu n'a pas prins les anges/ mais
a prins la semence de Abraam: faict semblable
en toutes choses a nous/ sans peche. * Icelle ve¬
ritablement est toute mon esperance/ et toute ma
confidence. Car la portion d'ung chascun de
nous est au mesme Jesuchrist nostre seigneur
ascavoir la chair et le sang. Et ainsi la ou ma
portion regne/ la me crois je regner. La ou ma
chair est glorifiee/ la me congnois je estre glori¬
fie. La ou mon sang domine/ la congnois je que
je domine. Combien que je soye pecheur/ si ne me
deffie pas de la communion de ceste grace. Et si
mes pechez l'empesehent/ ma substance le requiert.
Et si mes offenses me forclosent/ la communion
de la nature ne me reboute pas. Mais nostre
seigneur dieu est doulx et fort bening: et ayme sa
chair/ ses membres et ses entrailles en soymesme
qui est dieu/ et en Jesuchrist nostre seigneur tres
doulx/ et tres bening/ et tres clement * auquel nous
sommes ressuscitez/ et desja sommes montez au
ciel/ et desja sommes assis es lieux celestes. No¬
stre chair nous ayme. Et avons en luy la pre¬
rogative de nostre sang. Car nous sommes ses
membres et sa chair: et finablement cestuy est no¬
stre chief/ duquel est tout le corps: comme il est
escript: os de mes os/ et chair de ma chair. Et
jamais nul ne hayt sa chair. Et seront deux en
une chair. * Ce mystere icy est grand/ je dis en
Christ et en l'eglise dit l'apostre.
¶ Augustin/ sur sainct Jehan au
ix. traicte/ au .ii. Chapitre.
¶ Ce sacrement icy est grand. * Et affin que nul
n'entendist la grandeur de ce sacrement estre en
ung chascun qui a sa femme: il dit apres: mais
je dis en Christ et en l'eglise. Quel est ce grand
sacrement? Ilz seront deux en une chair. Christ
doncques s'est tellement joinct a son eglise/
qu'ilz sont deux en une chair.
¶ Augustin/ au livre de la lettre
et de l'esprit.
¶ Ung chascun congnoit par la loy de la foy:
que s'il vit bien en aucune chose/ qu'il l'a par la
grace de dieu: et qu'il ne doibt avoir d'autre part
sinon de luy/ la puissanve de parfaire sa vie en
dilection de justice. Laquelle pensee faict l'hom¬
me fidele. Car pitie est la vraye sapience. * La¬
quelle pitie/ les grecz appellent Theosebiam/
c'est a dire/ veneration de dieu. Icelle veritable¬
ment est louee quant il est dit a l'homme ce qui est
leut au livre de Job. Voicy pitie est la sapien¬
ce. Si on vouloit interpreter vulgairement ce
mot icy Theosebia selon la signification du
mot: il peult signifier/ la veneration de dieu:
laquelle principallement est constitue en ce que
l'ame ne luy soit pas ingrate: de quoy aussi som¬
mes admonnestez de rendre graces a nostre sei¬
gneur/ pour ce tres veritable et singulier sacrifi¬
ce. Car cestuy sera ingrat/ si ce qu'il a de dieu il
l'attribue a soymesme/ et principalement la ju¬
stice/ comme acquise de soymesme et de ses pro¬
pres oeuvres. Par lequel vice aussi grans per¬
sonnaiges ont este destournez de la stabilite de
la divine substance/ et se sont abandonnez a l'in¬
famete de ydolatrie. C'est celle sapience qui est ap¬
pellee pitie par laquelle est adore le pere des lu¬
mieres/ duquel est tout bon don. Et est adore
de sacrifice de louenge et par actions des graces:
affin que celuy qui le honnore ne se glorifie pas
en soymesme/ mais en dieu.
¶ Si nous sommes sauvez par seulle foy/
comment doncques doibvent estre en¬
tendues ces autoritez icy/ lesquel¬
les semblent discorder avec
les precedentes.
Jaco.2.D. ¶ O toy homme vain
veulx tu scavoir/ que foy sans oeu¬
vres est morte? Nostre pere Abraam
n'a il pas este justifie par les oeu¬
vres en offrant son filz Isaac sur l'au¬
tel? Voys tu comment la foy beson¬
gnoit avec ses oeuvres: et par les
ouvres la foy fut parfaicte? * Car
comme le corps sans esprit est mort:
ainsi pareillement la foy sans oeu¬
vres est morte.
Rom̃.2.B. ¶ Certainement les
auditeurs de la loy ne sont pas ju¬
stes envers dieu: mais les facteurs
de la loy seront justifiez.
Ro.2.B. ¶ Gloire/ honneur/ et paix
soit a tout homme qui faict le bien.
Gala.5.A. ¶ Vous qui estes justi¬
fiez en la loy/ vous estes desnuez de
Christ: vous estes tombez de grace.
Car nous en esprit attendons par
foy l'esperance de justice. Car en Je¬
suchrist/ la circoncision ne vault riens/
ne l'incirconcision/ mais la foy qui be¬
songne par charite.
¶ Augustin au livre des .lxxxiii.
questions/ au .lxxvi. Chapitre.
¶ Pour ce que l'apostre sainct Paul preschant l'hom¬
me estre justifie par la foy sans les oeuvres/ n'a
pas este bien entendu de ceulx qui ont tellement re¬
ceu la parolle/ qu'ilz estimoient que la ou une
foys ilz avoient creu en christ/ voire aussi quant
ilz feroient mal/ et qu'ilz vivroient pernicieusement
et malicieusement/ qu'ilz pourroient estre sauvez
par la foy. Mais le passaige de ceste epistre
sainct Jacques expose le mesme sens de l'apostre
sainct Paul/ comment il le fault entendre. Et
pourtant use il de l'exemple de Abraam/ ascavoir que
la foy est vaine s'on ne faict bien: pour ce aussi
que sainct Paul a use de l'exemple du mesme
Abraam/ pour prouver que l'homme est justifie sans les
oeuvres de la loy. * Car quant il rememore les
bonnes oeuvres de Abraam qui ont suivy sa foy: il
demonstre assez que sainct Paul l'apostre n'a pas
enseigne par Abraam que l'homme soit tellement
justifie sans les oeuvres par la foy/ que si quel¬
cun croit qu'il ne luy appartienne pas de bien
faire: mais a plus tost ce enseigne/ affin que
nul ne se estime parvenir au don de justifica¬
tion par les merites des precedentes oeuvres/
laquelle justification est par la foy. Car en ce con¬
tendoient les Juifz de eulx preferer aux gen¬
tilz qui croyoient en Christ: qu'ilz disoient/ que par les
merites des oeuvres precedentes qui sont en la
loy/ ilz estoient parvenus a la grace de l'evan¬
gile: et pourtant estoient plusieurs scandalisez
de ceulx qui d'entre eulx avoient creu/ a cause que
la grace de Christ estoit donnee aux gentilz in¬
circoncis. * De quoy l'apostre sainct Paul dit
que l'homme peult estre justifie par la foy sans
les oeuvres precedant la justification. Main¬
tenant celuy qui est justifie par la foy/ comment
peult il faire sinon justement: combien que par
avant n'a riens faict justement: et est venu a la ju¬
stification de la foy/ non point par le merite
des bonnes oeuvres/ mais par la grace de dieu/
laquelle maintenant ne peult estre oyseuse en
luy/ quant desja faict bien par charite. * Que
s'il se part de ceste vie incontinent qu'il aura creu:
la justification de la foy demeure avec luy: et
ne parvient pas a icelle par aucunes oeuvres
precedentes (car elle n'est pas donnee par meri¬
te: mais par la grace) ne par oeuvres suivan¬
tes pour ce qu'il n'est point permis d'estre en ce¬
ste vie. Et pourtant les deux sentences des deux
apostres Paul et Jacques ne sont pas contrai¬
res l'une a l'autre: quant l'ung dit que l'homme
est justifie par la foy sans les oeuvres/ et l'au¬
tre dit que la foy est vaine sans les oeuvres. Car
Paul parle des oeuvres qui precedent la foy: et
Jacques parle des oeuvres qui suivent la foy.
1.Corin.13.A. ¶ Se je parle lan¬
gaiges des hommes et des anges/ et que
je n'aye pas charite: je suis faict com¬
me larain qui resonne/ ou la cymba¬
le qui tinte. Et si j'ay le don de pro¬
phetie/ et congnois tous mysteres et
toute science: et si j'ay toute la foy tant
que je transmue les montaignes/
et que je n'aye pas charite/ je ne
suis riens.
¶ Augustin en la premiere quinquagene/
ou prologue de la .xxxi. Pseaulme.
¶ Veritablement l'apostre sainct Jacques en
son epistre a loue les oeuvres de Abraam con¬
tre ceulx qui ne vouloient nul bien faire/ et se pre¬
sumoient seullement de la foy: duquel Abraam/
sainct Paul a loue la foy/ et si ne sont pas les
apostres contraires l'ung a l'autre. Mais il par¬
le de l'oeuvre qui est congneue a tous: ascavoir/ que
Abraam offrit a dieu son filz pour en faire sa¬
crifice. C'est une grande oeuvre/ mais de la foy.
Je loue l'edifice de l'oeuvre faict sur le fonde¬
ment/ mais je regarde le fondement de la foy. Je
loue le fruict de la bonne oeuvre: mais je recon¬
gnois la racine en la foy. Car se Abraam faisoit
ceste chose sans droicte foy: riens ne luy proffi¬
teroit quelle oeuvre que ce fust. Derechief si
Abraam tenoit ainsi la foy/ que quant dieu luy
commanderoit de offrir son filz pour en faire sa¬
crifice/ il pensast en soymesme/ je ne le fais point
et toutesfois croy que dieu me delivrera combien
aussi que je contemne ses commandemens: * la foy
sans les oeuvres seroit morte: et demoureroit
come la racine seiche/ sans fruict et sterile. Quoy
doncques? Ne debvons nous preposer nulle oeu¬
vre a la foy? c'est a dire/ nul n'est il dit bien faire
devant la foy? * Certainement toutes les oeu¬
vres qui sont faictes devant la foy/ combien qu'elles
soient estimees des hommes louables : neant¬
moins elles sont vaines. Et me semble qu'elles
sont semblables aux grandes forces/ et a la le¬
giere course sans voye. Que nul doncques ne
estime ses oeuvres devant la foy estre bonnes: la
ou foy n'estoit pas/ la n'y avoit aussi nulle bon¬
ne oeuvre. * L'intention faict la bonne oeuvre: la
foy dresse l'intention. Et ne regarde gueres quelle
chose l'homme faict/ mais quelle chose il regar¬
de quant il le faict/ et la ou il dresse les oeuvres
de sa bonne gouvernance. * Parquoy mes fre¬
res/ Abraam a este justifie par foy: mais si les
oeuvres n'ont pas precede la foy/ toutesfoys
ont elles suyvi. Ta foy sera elle sterile? Se tu
ne es sterile/ icelle ne sera pas sterile. Et ainsi/
la foy s'elle est sans dilection/ elle sera sans oeu¬
vre: car la dilection ne peult estre oyseuse. * Ne
opposons point doncques l'apostre sainct Jac¬
ques a Paul: mais le mesme Paul a soymes
me: et luy disons. Par ceste parolle aucunement
nous permetz tu pecher sans estre puny/ quant
tu dis Nous estimons que l'homme est justifie par
foy sans les oeuvres. Mais a ce diras tu. * La
foy qui besongne par charite/ comment par icelle
suis je faict comme asseur/ si je ne fais riens?
Mesme par icelle ne seray pas estime d'avoir
esperance/ ne ceste bonne foy/ si je ne besongne par
charite. O Apostre je te oys. Me veulx tu icy
louer la foy sans les oeuvres? * mais dilection
est l'oeuvre de la foy/ laquelle dilection ne peult
estre oyseuse qu'elle ne delaisse tout mal et qu'elle
ne faice tout le bien qu'elle peult. Et quelle chose
faict la dilection? Decline toy du mal/ si fais
bien. Tu loue doncques ceste foy sans les oeu¬
vres: et tu dis en ung aultre lieu. * Se j'ay la
foy/ tellement que je transmue les montaignes/
et que je n'aye pas de charite/ il ne me proffite
riens. Doncques si la foy ne proffite a nulz
sans charite/ et que la ou sera charite il est ne¬
cessaire qu'elle besongne/ car icelle foy besongne
par charite: comment doncques est justifie l'hom¬
me par la foy sans les oeuvres? L'apostre respon¬
droit. O toy homme pour ce te ay je dit ceste
chose/ affin que tu ne te presumas de tes oeu¬
vres: et que tu ne estime d'avoir receu la grace
de la foy/ par le merite de tes oeuvres. * Ne te
presume pas doncques des oeuvres devant la
foy: congnois que la foy t'a trouve pecheur: et
si la foy qui t'est donnee t'a faict juste/ doncques
elle trouve l'infidele qu'elle a faict juste. * La
foy (dit il) est reputee a justice a l'homme qui
croyt en celuy qui justifie l'infidele. Se l'in¬
fidelle est justifie/ de l'infidelle est faict ung
juste: se le juste est faict d'ung infidele/ quelles
sont les oeuvres des infideles? Que l'infidele
maintenant se vante de ses oeuvres/ et qu'il die.
Je donne aux pouvres: je ne oste riens a personne:
je ne convoite pas la femme d'aultruy: je ne tue
personne: je ne fais fraude a personne: je rendz
ce qu'on m'a baille en garde sans quelque tes¬
moignage. Qu'il die toutes ces choses la. Je
demande ascavoir s'il est fidele ou infidele?
Et comment suis je infidele (dit il) en faisant ces
choses? Comment sont ceulx infideles/ desquelz
il est dit. * Ilz ont servy plus tost a la creatu¬
re que au createur/ lequel est beneit a tousjours.
Comment ne serois tu pas infidele? Qu'est ce/
si de toutes ces oeuvres icy/ ou tu espere ce qu'il
en fault esperer/ mais non pas de celuy duquel
il le fault esperer: ou tu espere ce qu'il ne fault
pas esperer/ aussi de celuy duquel la vie eter¬
nelle doibt estre esperee? * Pour les bonnes oeu¬
vres/ tu as espere aucune felicite terrienne: et de
ce es tu infidele: car ce n'est pas le loyer de la
foy. La foy est une chose chiere/ mais tu l'as
estime pour bon marche. Tu es doncques infidele/ et
tes oeuvres ne sont de nulle valleur. Combien
que tu remue les bras aux bonnes oeuvres/ et qu'il
semble que tu gouverne tres bien ta navire: tou¬
tesfoys tu te haste d'aller hurter aux roches.
Que si tu espere ce qu'il fault esperer/ c'est a dire
la vie eternelle/ mais non pas du seigneur dieu
par Jesuchrist/ * par lequel seul est donnee la vie
eternelle: mais que tu cuide povoir parvenir a la
vie eternelle/ par la noblesse du ciel/ par le so¬
leil et la lune/ par les puissances de l'air et de la
mer/ et de la terre/ et des estoilles: tu es infidele.
Mais croys en celuy qui justifie l'infidele/ affin
aussi que tes bonnes oeuvres puissent estre bon¬
nes oeuvres. Car aussi ne les appelleray je
pas bonnes tandis qu'elles ne procederont pas
de la bonne racine.
Rom̃.12.A ¶ A ung chascun comme
dieu a divise la mesure de la foy.
¶ Athanaise/ en son exposition sur
l'epistre aux Romains.
¶ Et pourtant que dieu a divise a ung chascun
la mesure de la foy: ce doncques qui est faict n'est
pas faict par ta vertu/ mais par la grace et don
de dieu/ soit grand ou petit. Dieu luy mesme
l'a donne. Et en ce lieu ici la foy doibt estre prin¬
se pour la grace de dieu par laquelle souvent ilz
faisoient les miracles. Et ainsi nostre foy est de
deux sortes. L'une comme celle de quoy il est dit
Ta foy t'a sauve. L'autre est le don de dieu par
laquelle sont faictz les miracles: comme ce qui est
dit. * Se vous avez la foy comme ung grain de
moustarde: vous direz a ceste montaigne etc.
¶ Augustin au livre de la lettre
et de l'esprit.
¶ Certes les auditeurs de la loy ne sont pas
justes envers dieu: mais les facteurs de la loy
seront justifiez. Mais de quoy diroit il le grec
facteur de la loy estre justifie sans la grace du
sauveur? Car en ce qu'il dit/ les facteurs de la
loy seront justifiez/ il ne veult pas dire que ce
se faice/ que par les oeuvres ilz soient justifiez/
et non par la grace: car en ce contrediroit il a soy
mesme/ comme il die l'homme estre justifie pour
neant par la foy sans les oeuvres de la loy: et
ne veult autre chose entendre en ce qu'il dit/ pour
neant/ * sinon que les oeuvres ne precedent pas
la justification. Mais fault ainsi entendre/ que
les facteurs de la loy seront justifiez: tellement
que nous congnoissons que autrement iceulx ne
peuvent estre les facteurs de la loy/ et premier ilz
ne sont justifiez: Non pas que la justification
viengne aux facteurs/ mais que la justification
precede les facteurs. Ou veritablement est dit/
qu'ilz seront justifiez: comme s'il disoit/ ilz seront
estimez et deputez justes: comme il est dit de quel¬
cun. Aussi iceluy voulant soy justifier: c'est a di¬
re/ qu'il fust estime et depute juste. Parquoy nous
disons differentement. Dieu sainctifie ses sainctz/
et ton nom soit sainctifie. Car l'ung est dit/ pour
ce qu'il a faict sainctz/ ceulx qui n'estoient pas
sainctz: l'autre est dit/ que ce qui est tousjours sainct
envers luy/ soit aussi estime et depute sainct
envers les hommes: c'est a dire/ que sainctement on
le craigne. * Et ne soye pas esbahy qu'il dit que
iceulx font naturellement les choses qui appar¬
tiennent a la loy/ et qu'il ne dit pas qu'ilz les faicent
par l'esprit de dieu/ ou par la foy/ ou par la gra¬
ce. * Car l'esprit de grace faict ceste chose/ telle¬
ment qu'il restaure en nous l'image de dieu/ en
laquelle naturellement avons este faictz. Car aussi
vice et peche est une chose contre nostre nature:
laquelle chose aussi guerit la grace: pour la¬
quelle nous disons a dieu. * Aye mercy de moy:
gueris mon ame/ car j'ay peche en toy. Et pour¬
tant sont les hommes naturellement les choses
de la loy. Et ceulx qui ne font pas ainsi/ ilz
vivent vitieusement: par lequel vice la loy de
dieu est ostee des cueurs.
Job.9.B. ¶ Combien grand suis
je/ pour respondre a luy: et pour parler
de mes parolles a luy? Quant aussi
je auroye aucune chose juste/ si ne
respondray je point/ mais feray de¬
precation a mon juge. Se je me veulx
justifier: ma bouche me condemnera.
Se je me monstre innocent: il me re¬
prouvera mauvais. J'avoye honte
de toutes mes oeuvres etc.
Job.10.B. ¶ Tu m'as donne la vie
et la misericorde: et ta visitation a gar¬
de mon esprit. Et si je suis infidele/
malediction est sur moy: mais si je
suis juste: aussi ne esleveray je pas
mon chief comme saoule d'affliction
et de misere.
Job.15.B. ¶ Qu'est ce de l'homme
pour estre sans macule/ et pour se mon¬
strer naiz juste de la femme? Voicy
entre ses sainctz nul n'est immua¬
ble/ et les cieulx ne sont point netz en
sa presence: combien plus sera l'hom¬
me inutile et abhominable?
Job.25.B. et .7.D. ¶ L'homme
peult il estre justifie acompare a dieu:
ou peult il estre monstre net/ quant
il est naiz de la femme?
Esai.64.C. ¶ Aussi sommes nous
tous faictz comme souillez: et tou¬
tes noz justices sont comme le drap
de la femme en flux de sang.
Eccl.7.C. ¶ Il n'est homme juste en
la terre qui faice bien/ et qu'il ne peche.
¶ Augustin en son Manuel/ au
lxiii. Chapitre.
¶ Pareillement aussi toute la vie/ de l'eage des¬
ja usant de raison/ combien qu'elle soit excellente
en fecondite de justice: si n'est elle pas faicte sans
la remission des pechez. Car tandis que les en¬
fans de dieu vivent mortellement ilz bataillent
avec la mort. Et combien que de eulx soit dit ve¬
ritablement * tous ceulx qui sont menez par
l'esprit de dieu/ sont enfans de dieu: toutesfoys
ilz sont tellement excitez par l'esprit de dieu/ et com¬
me enfans de dieu proffitent a dieu: que aussi par
leur esprit qui les charge merveilleusement a cause
du corps corruptible/ deffaillent d'eulx mesmes
en aucuns mouvemens humains/ come filz des
hommes: et pourtant pechent. Mais il y a differen
ce/ et fault scavoir comment on parle. Car combien
que tout crime soit peche/ non pourtant tout peche
n'est pas crime. Parquoy nous disons que la vie
des sainctz tandis qu'on vit en ceste mort peult
bien estre trouvee sans crime/ * mais si nous di¬
sons que nous n'avons point de peche (comme dit
l'apostre) nous nous seduisons nous mesmes/
et n'y a pas de verite en nous.
¶ Gregoire en ses morales/ au .xxii.
livre/ au .vi. Chapitre.
¶ Ilz sont aussi aucuns/ lesquelz quant ilz font au¬
cuns biens/ ilz oublient incontinent leurs pechez: et
fichent l'oeil du cueur/ en la consideration des bon¬
nes oeuvres qu'ilz font: et de ce s'estiment desja sainctz
parquoy entre les biens qu'ilz font/ ilz ostent la
memoire de leurs maulx/ ausquelz par adventu¬
re sont encore enlacez. * Lesquelz ascavoir/ s'ilz
consideroient diligemment les rigueurs du juge:
ilz craindroient plus de leurs maulx qu'ilz ne
se resjouyroient de leurs biens imparfaictz: ilz
regarderoient que plus tost sont debteurs des
choses qu'ilz doibvent faire/ qu'il ne payent par leurs
bonnes oeuvres la partie desja deue. Et ainsi
selon la maniere du voyager/ nous ne debvons
nullement regarder quel chemin nous avons
faict: mais quel chemin nous avons encore a
parfaire. Nous debvons plus tost doncques re¬
garder les biens que n'avons point encore faict:
que ceulx desquelz nous resjouyssons de les avoir
desja faict. Et aussi souvent sont les esleuz ten¬
tez de tel vice/ et souvent est suggere a leur cueur/
que de reduire a memoire tous les biens qu'ilz ont
faict/ et de se resjouyr de la liesse de asseurance.
Mais s'ilz sont vrayement elleuz: ilz destournent
leurs yeulx de leur pensee de ce en quoy ilz se
complaisent et repriment en eulx toute la liesse
des biens desja faictz: et ont tristesse de ceulx
qu'ilz entendent nullement avoir faict. Ilz se
estiment indignes: et eulx seullement ne voyent
point leurs biens/ qui sont de tous veuz par
bon exemple etc.
¶ Hierosme/ au dialogue contre
les Pelagiens.
¶ Mais je te interrogueray ung petit/ quelle
chose tu sens de ce lieu de l'apostre qu'il dit aux
Philippenses. * Non point par ce que desja je l'aye
receu/ ou que desja je soye parfaict etc. Et afferme
que tousjours a mis en oubly les choses passees/
et s'est estendu aux choses qui sont devant luy: par¬
quoy enseigne que les choses passees doibvent
estre oubliees/ et les choses a venir doibvent
estre faictes: tellement que ce qu'il a aujourd'huy
estime parfaict/ quant il s'est estendu aux choses
meilleures/ que demain par raison il monstre estre
imparfaict. Et ainsi par tous les degrez (veu que
jamais il n'est arreste/ mais que tousjours est en la
course) qu'il enseigne la chose estre imparfaicte que
nous qui sommes hommes estimons estre parfaict/
* et que la seulle perfection et la vraye justice doibt
estre attribuee seullement aux puissances de
dieu. Selon le propos (dit il) je poursuis le pris
de la vocation supernelle de dieu par Jesuchrist.
O Paul apostre/ pardonne moy comme a ung
petit homme confessant ses pechez si hardiment je
demande. Tu dis que encore tu ne l'a pas receu/ ne
encore comprins/ et que tu ne es point encore par¬
faict/ et que tu metz tousjours en oubly les cho¬
ses passees/ et te estendz aux choses advenir/ pour
veoir si aucunement tu pourras venir au devant
en la resurrection des mortz/ et obtenir le pris
de la vocation supernelle. Et comment infere tu
incontinent apres? Nous tous doncques qui som¬
mes parfaictz/ nous savourons ceste chose? et que
savourons nous? que nous sommes parfaictz? que
nous avons comprins ce que nous n'avons point com¬
prins? ou prins ce que nous n'avons point? ou estre
parfaictz/ qui ne sommes point encore parfaictz?
Quelle chose doncques savourons nous? mesme
quelle chose debvons nous savourer/ qui ne sommes
point encore parfaictz? * De nous confesser estre
imparfaictz: et que ne l'avons point encore comprins
ne receu. Icelle est la vraye sapience de l'homme/ que
de se congnoistre estre imparfaict: et que (pour ma¬
niere de parler) la perfection de tous justes vi¬
vant en la chair est imparfaicte.
¶ Le mesme Hierosme/ contre Pelagien.
¶ Pour laquelle chose aussi le grand poete Flac¬
cus a escript en une Satyre. Certainement nul
n'est naiz sans vice: cestuy est le meilleur qui est con¬
trainct par les plus petis. * Aucun des nostres
a tres bien dit. Les philosophes patriarches des
hereticques/ ont macule la purete de l'eglise par
doctrine perverse: tellement qu'ilz ne scaivent pas ce
estre dit de la fragilite humaine. De quoy se
glorifie la terre et la cendre? Principalement
quant des mesmes l'apostre dit. * Je voy une au¬
tre loy en mes membres. Et derechief. Je ne fais
pas le bien que je ueulx/ mais je fais le mal que je
ne veulx pas. S'il ne faict pas ce qu'il veult: com¬
ment peult estre vray ce qui est dict: que l'homme
peult estre sans peche s'il veult? Par quelle rai¬
son peult il estre ce qu'il veult: quant l'apostre
afferme qu'il ne peult acomplir ce qu'il desire?
Quant je me estimeray estre venu en la fin des
vertus: adonc auray je le commencement. * Celle
seulle perfection est aux hommes/ que de eulx
congnoistre estre imparfaictz.
¶ Fulgence/ en son premier livre
ad Monimum.
¶ Certainement encore n'est pas maintenant par¬
faicte (comme par maniere de dire) la perfection
des dons divins: come la ou tout parfaict est indi¬
gne de perfection. * Car celuy qui a dit. Nous tous
doncques qui sommes parfaictz/ sentons ceste chose:
le mesme dit. Non pas que desja je l'aye receu/ ou
que desja je soye parfaict. Il a este doncques par¬
faict par espoir de glorification a venir: mais
il a este imparfaict par le fardeau de corruption
et de mortalite. * Car le corps qui se corrompt
apesanty l'ame: et la terrienne habitation depri¬
me le sens ayant plusieurs cogitations. Il a
este parfaict par l'atente du don: il a este impar¬
faict par la fatigation de la bataille. Il a este
parfaict de ce qu'il servoit de sa pensee a la loy
de dieu: il a este imparfaict de ce que de sa chair
servoit a la loy de peche. Il a este parfaict en
ayant desir de estre deslie/ et d'estre avec Christ:
mais il a este imparfaict que aussi longuement
qu'il fut au corps/ il estoit pelerin au seigneur.
Il a este parfaict en congnoissant parfaictement
que dieu est puissant de faire tout ce qu'il a promis:
mais il a este imparfaict de ce que * dieu n'a pas
faict encore en ses sainctz aucunes choses de
celles qu'il a promis. Pour laquelle chose aussi
tous les justes anciens (comme dit le mesme apo¬
stre) esprouvez par le tesmoignage de foy/ ne
sont point parfaictz/ sans la perfection de ceulx
qui suivent: comme aussi les sainctz qui suivront
ne peuvent estre parfaictz/ sans la perfection
des precedens. Et ainsi adonc sera donne le
don parfaict/ quant l'eternelle glorification se¬
ra donne aux sainctz.
¶ Chrysostome en son oeuvre im¬
parfaicte/ au .vi. Chapitre.
¶ Si ung chascun considere les mouvemens
de sa chair/ il sera trouve qu'il ne fera nul bien:
car tout bien est de nous acomply en contredi¬
sant a nous mesme/ par ce que la nature de la
chair est contraire a bien.
¶ Augustin/ au livre de la lettre
et de l'esprit.
¶ Pourtant acomplirons nous ce premier comman¬
dement de justice/ par lequel il nous est commande
de aymer dieu de tout nostre cueur et de toute
nostre ame/ et de toute nostre pensee/ auquel est
l'autre consequent/ ascavoir de aymer son pro¬
chain: nous l'acomplirons dis je en icelle vie la
ou nous verrons face a face. Mais pour ce
aussi nous est ce commandement commande icy:
affin que soyons admonnestez quelle chose nous deb¬
vons demander par soy/ et la ou nous debvons met¬
tre nostre esperance/ et comment nous debvons de¬
laisser les choses passees et nous estendre aux cho¬
ses a venir. Et par ce autant qu'il me semble/ cestuy
proffite beaucoup en ceste vie quant a la justice
qui se doibt parfaire: lequel en proffitant congnoit com¬
bien qu'il est loing de la perfection de justice.
Esa.10.D. ¶ La coignee se glori¬
fiera elle contre celuy qui en frappe: ou
la sye se eslevera elle contre celuy qui
la tire? Comme si la verge se eslevoit
contre celuy qui la eslieve/ et que le ba¬
ston se eslieve/ lequel n'est que boys?
Esaie.14.F. ¶ Certainement le
seigneur des armees a delibere: et qui
le pourra amolir? et sa main est esten¬
due/ et qui la destournera?
Esaie.64.C. ¶ Aussi maintenant
seigneur/ tu es nostre pere/ mais nous
sommes terre: tu es aussi nostre for¬
mateur/ et nous sommes tous/ les
oeuvres de tes mains.
Hiere.11.D. ¶ Mais seigneur tu
m'as monstre/ et l'ay congneu: tu m'as
declare leurs estudes etc.
Baruch.2.B. ¶ Justice appartient
a nostre seigneur dieu: mais a nous et
a noz peres appartient confusion de
face/ comme est celle journee.
Daniel.5.F. ¶ Mais aussi n'as
tu pas glorifie dieu qui a ton halaine
en sa main/ et toutes tes voyes.
Daniel.3.D. ¶ Tu as faict en
vray jugement/ toutes les choses que
tu as faict venir sur nous/ et toutes
les choses que tu nous a faict.
Daniel.4.G. ¶ Il faict selon sa
volunte: tant es vertus du ciel que
aux habitans de la terre: et n'y a nul
qui resiste a sa main/ et qui luy die:
pourquoy l'as tu faict?
¶ Augustin en sa seconde quinquagene/
au prologue du .lxx. pseaulme.
¶ Certainement l'amour et la crainte de dieu
me esmeut fort. * La crainte pour ce qu'il est juste.
Son amour/ pour ce qu'il est misericordieux. Qui
seroit celuy qui luy diroit s'il damnoit le juste/ quelle
chose as tu faict? Combien doncques est grande sa
misericorde de justifier celuy qui est injuste? De
ce avons nous ouy aussi l'apostre qui nous a este
leut lequel principalement loue ceste grace: par
laquelle louenge il avoit les Juifz ennemis com¬
me eulx presumans de la lettre de la loy/ et com¬
me aymant leur justice/ et eulx vantant/ desquelz
il dit. * Je leur donne tesmoignage/ qu'ilz ont le
zele de dieu: mais non pas selon science. * Et com¬
me s'on luy disoit: qu'est ce d'avoir le zele de dieu
et non selon science: il dist apres incontinent: car
eulx estant ignorans de la justice de dieu: et vou¬
lant leur propre constituer/ ilz ne sont pas sub¬
jectz a la justice de dieu. Eulx glorifians/ dit il
comme des oeuvres ilz se forclosent de la grace:
et comme presumant faulsement de leur sante:
refusent la medecine. Contre telz avoit dit le sei¬
gneur. * Je ne suis point venu pour appeller les
justes/ mais les pecheurs a penitence. Les sains
n'ont que faire de medecin/ mais ceulx qui sont ma¬
lades. * C'est doncques toute la plus grande science
de l'homme/ que de scavoir que par soy il n'est riens: et que
tout ce qu'il est/ il est de dieu et qu'il est pour dieu.
Ceste grace doncques loue l'apostre: de ce deser¬
vit il avoir les juifz ennemis/ qui se glorifioient
de la lettre de la loy et de leur justice.
¶ Doncques en ta justice et non pas en la mienne.
Car quelle chose a precede par ma justice? Iniquite.
* Et quant je seray juste: ce sera de ta justice:
car je seray juste par la justice qui me sera don¬
nee de toy: et sera ainsi la mienne/ que aussi se¬
ra la tienne/ c'est a dire/ qui me sera donnee de toy.
Car je croy en celuy qui justifie l'infidele: affin
que ma foy soit deputee a justice. Ce sera donc¬
ques aussi tellement ma justice: non pas tou¬
tesfoys comme la mienne propre/ non pas com¬
me donnee de moymesme/ comme estimoient
ceulx qui se glorifioient sur la lettre et refu¬
soient la grace. Et s'il est dit en ce lieu la. * Sei¬
gneur juge moy selon ma justice. Certainement
il ne se glorifioit pas en sa justice: mais retour¬
ne toy a l'apostre/ disant. * Quelle chose as tu/
que tu ne l'aye receu? et ainsi/ dis ta justice/ affin
que tu aye memoire que tu l'as receu. * Car tu
es mon firmament et mon refuge. * Veritable¬
ment la grace de Christ te faict ferme/ et immo¬
bile a l'encontre de toutes les tentations de l'en¬
nemy. Mais aussi la ou est l'humaine fragili¬
te/ la est encore la premiere captivite: illec est la
loy aux membres repugnante a la loy de la
pensee: et voulant mener l'homme prisonnier en
la loy de peche. Le corps qui est corrompu ag¬
grave l'ame. Combien que tu soye ferme par
la grace de dieu: tandis que tu porte encore le
vaisseau de terre/ auquel est de thresor de dieu:
il fault aussi avoir quelque crainte de ce vais¬
seau de terre. Tu es doncques mon firmament/
affin que je soye ferme en ce siecle icy contre
toutes tentations: mais se elles sont grandes
et qu'elles me troublent/ tu es mon refuge.
Osee.5.B. ¶ Ilz ont transgresse
au seigneur: car ilz ont engendre des
filz estrangiers.
Osee.6.B. ¶ Car je demande mi¬
sericorde/ et non pas sacrifice: et de¬
mande la science de dieu plus que
les holocaustes.
¶ Augustin au .iiii. livre/ au .xvii. chapitre.
sur Genese a la lettre.
¶ C'est doncques nostre souverain et humble et
le vrayemẽt fidele repos: que come dieu s'est repose
de toutes ses oeuvres: aussi pareillement que nous
ne esperons reposer en aultruy que en luy/ de tou¬
tes les oeuvres/ non pas seullemẽt des nostres/
mais aussi des siennes: * et que nous desirons apres
noz bonnes oeuvres ce que nous congnoissons estre
en nous: ascavoir qu'elles soient plus tost a luy que a
nous: affin aussi que apres ses bonnes oeuvres il
repose en nous/ quant apres lesdictes bonnes oeu¬
vres que nous aurons faict par ce qu'il nous a justifie/
il nous donne pareillement repos en luy. Car ce
nozs est grande chose d'avoir este de luy: mais ce
sera plus grande chose d'avoir en luy repose.
Esai.45.D. ¶ Ilz diront doncques
avec le seigneur. Les justices et l'em¬
pire sont a moy. Ilz viendront a luy:
et seront confondus tous ceulx qui
repugnent a luy. Toute la semence
de Israel sera justifiee avec le sei¬
gneur/ et sera louee.
Baruch.1.C. ¶ A notre seigneur dieu
appartient justice: mais a nous appar¬
tiẽnt confusion de notre face. Car nous
avons peche en nostre dieu et n'avons
point creu/ en nous deffiant de luy.
Esa.50.C. ¶ Le seigneur dieu est mon
ayde: et pourtant ne suis je pas confus.
Pourtant ay je mis ma face comme la
pierre tres dure: et scay bien que je ne se¬
ray pas confus. Celuy qui me justifie
est pres. Qui luy contredira?
Esa.53.D. ¶ Luy qui est juste/ justi¬
fiera plusieurs de mes serviteurs
par sa science/ et luy mesme portera
leurs iniquitez. Pourtant luy en par¬
tiray je plusieurs: et divisera les des¬
pouilles des fortz: pour ce qu'il a baille
son ame a la mort: et a este repute a¬
vec les pecheurs.
1.Corin.1.D. ¶ Par luy aussi vous
estes en Jesuchrist: lequel nous est
faict sapience et justice/ et sainctifica¬
tion/ et redemption.
1.Corin.6.C. ¶ Ne vueillez errer:
aussi les fornicateurs ou ceulx qui
servent aux ydoles etc. ne possederont
pas le royaulme de dieu. Et avez
vrayement este aucunesfois ces cho¬
ses icy: mais vous en estes lavez/ et
en estes justifiez et sainctifiez/ par le
nom de nostre seigneur Jesuchrist et
par l'esprit de nostre dieu.
Titũ.3.B. ¶ Affin que nous qui
sommes justifiez par la grace d'ice¬
luy nous soyons heritiers selon l'espe¬
rance de la vie eternelle.
¶ Augustin/ ad Bonifacium/ en la .v.
epistre en la lettre de L.
¶ Il n'y a ne juste ne justifiant/ sinon dieu. Ja
n'adviengne aussi que nul de nous se die tellement
juste/ ou qu'il vueille constituer sa justice/ c'est a di¬
re/ comme donnee a luy par soymesme/ veu qu'il
luy est dit. * Quelle chose as tu que tu ne l'aye
receu? Ou qu'il soit si hardy que de se dire sans pe¬
che en ceste vie/ comme iceulx ont dit en notre co¬
lation/ qu'ilz sont en ceste eglise laquelle desja n'a
ne macule ne souillure ne aucune telle chose:
ignorantz ce seullement estre acomply en ceulx qui
sortent de ce monde incontinent apres le baptesme
ou apres que les pechez sont pardonnez que l'on de¬
mande estre pardonnez par l'oraison. * Mais
adonc sera a venir en toute l'eglise qu'elle soit to¬
tallement sans macule ou souillure ou telle ma¬
niere de chose/ quant on pourra dire. * Mort
ou est ta victoire? Mort ou est ton aguillon?
Mais l'aguillon de la mort est le peche. Si en
ceste vie/ ou le corps qui est corrompu apesanty
l'ame/ leur eglise est desja telle: ilz ne doibvent
pas doncques dire a dieu/ ce que le seigneur nous a
commande de prier. * Pardonne nous noz debtes.
* Come il soit que toutes choses soient pardonnees
au baptesme: comme quoy demandera l'eglise ce¬
ste chose/ si aussi desja en ceste vie n'a souillure
ne macule ou aucune telle chose? Qu'ilz contem¬
nent aussi l'apostre sainct Jehan cryant en son
epistre. * Se nous disons que nous n'avons point
de peche: nous nous seduisons nous mesmes/ et
la verite n'est pas en nous. Si nous confessons
noz pechez: il est fidele et juste pour nous pardon¬
ner noz pechez: et pour nous nettoyer de toute
iniquite. Pour ceste esperance/ dit toute l'eglise.
* Pardonne nous noz debtes: affin que non point
par nostre orgueil/ mais par notre confidence il
nous nettoye de toute iniquite: et que ainsi le
seigneur Jesuchrist en ce jour dernier il prenne
pour luy l'eglise glorieuse sans quelque ma¬
cule ou souillure etc.
¶ Augustin ad Innocentium pape en la .xcv. epistre.
¶ Mort ou est ta victoire? Mort ou est ton a¬
guillon? Mais le peche est l'aguillon de la mort.
* Il fault doncques traicter plus diligemment/
pour aucuns aultres qui ont entendu/ et ont man¬
de en leurs lettres/ que aussi en ceste vie les homes
peuvent estre sans peche: non pas du commencement
de leur nativite/ mais par la conversion des pe¬
chez a justice/ et de vie reprouvee/ a bonne vie.
Et ainsi ont ilz entendu ce qui est escript de za¬
charie et de Elizabeth * ascavoir iceulx avoir
chemine en toutes les justifications du seigneur
sans querelle. Ce qui est dit sans querelle/ ilz ont
prins pour estre dit sans peche: non pas toutes¬
foys nyant/ mesme (come aussi est trouve en au¬
tres lieux en leurs lettres) fidelement confessant
l'ayde de la grace de notre dieu: non point par le
naturel esprit de l'homme/ mais par l'esprit prin¬
cipal de dieu. Mais semble qu'ilz ont peu considere
que zacharie estoit prestre. Et que adonc tous prestres
estoient constrainctz par la loy de dieu de premier
offrir le sacrifice pour leurs pechez/ puis apres
pour le peuple. * Comme aussi maintenant par
le sacrifice de oraison nous sommes convain¬
cus que nous ne sommes point sans peche: car
il nous est commande de dire. * Pardonne nous
noz debtes. Ainsi pareillement alors par les
oblations des sacrifices des bestes/ les prestres
estoient monstrez qu'ilz n'estoient point sans peche:
ausquelz estoit commande de offrir pour leurs
pechez. Que s'il est ainsi/ que par la grace du sau¬
veur nous proffitons en ceste vie/ quant la cupi¬
dite fault et la charite croist: et que nous soyons
parfaictz en l'aultre vie la ou la cupidite est
estaincte/ et la charite parfaicte: certainement
ce qui est escript. * Celuy qui est naiz de dieu
ne peche pas: il est dit selon ceste charite la¬
quelle seulle ne peche pas. La charite qui doibt
estre faicte et parfaicte/ appartient a la nativite
qui est de dieu/ et non pas la cupidite qui doibt
estre diminuee et consumee: laquelle toutesfoys
tandis qu'elle est en noz membres par aucune
loy qui luy est propre/ vient a repugner a la loy
de l'esprit de la pensee. Mais celuy qui est naiz
de dieu/ et n'est pas obeissant a ses desirs/ et ne
donne point ses membres a peche pour estre les
armures d'iniquite: il peult dire. * Maintenant
ne fais je pas ceste chose: mais c'est le peche qui
habite en moy. Mais comment que ceste question
soit faicte: aussi combien que l'homme ne soit pas
trouve en ceste vie sans peche: toutesfois ce est
dit estre possible par l'ayde de la grace et de l'es¬
prit de dieu: laquelle chose doibt estre demandee et
se doibt on efforcer qu'elle soit faicte. Et croire
que ce se peult faire/ que certainement est louable
de le desirer. * Mais il nous suffit que nul ne
soit trouve en l'eglise de dieu en quelque perfection/
excellence/ ou justice que ce soit: qui ait la hardiesse
de dire/ que la priere de l'oraison du seigneur ne luy
soit necessaire: ascavoir. * Pardonne nous noz
debtes: et qu'il die qu'il n'a pas de peche: affin qu'il ne
se deceoive soymesme/ et qu'il n'y ait pas de verite
en luy: combien aussi que pour lors il vive sans querelle.
car aussi tout peche de la tentation humaine ne vient
pas en querelle/ mais seullement le grief peche.
¶ Hierosme contre les Pelagiens
au premier livre.
¶ Tout homme qui est naiz de dieu ne peche pas:
il ne faict pas de peche. Mais si tout homme qui
est naiz de dieu ne peche pas/ pour ce que la se¬
mence d'iceluy demeure en luy: et ne peult pe¬
cher/ pour ce qu'il est naiz de dieu: par quelle conse¬
quence luy mesme dit il au mesme lieu. Si nous
disons que nous n'avons point de peche/ nous
nous seduysons nous mesmes/ et n'y a pas de
verite en nous? Ignore tu la raison: en doubte
tu/ et en es tu trouble? Escoute le mesme evan¬
geliste. * Si nous confessons noz pechez: il est
juste et fidele pour nous pardonner noz pechez/ et
pour nous nettoyer de toute iniquite. * Lors doncques
sommes nous justes/ quant nous nous confessons
pecheurs: et notre justice n'est pas de notre propre me¬
rite/ mais consiste de la misericorde de dieu. Car
l'escripture dit. * Le juste est accusateur de soy
mesme au commencement de la parolle.
Hiere.2.G. ¶ Et as dit. Je suis
innocent et sans peche: et pourtant que ta
fureur se destourne de moy. Voicy
je procederay avec toy en jugement/
pour ce que tu as dit/ je n'ay pas peche.
Combien es tu faicte infame/ en sou¬
vent reiterant tes voyes?
Hiere.14.B. ¶ Se noz iniquitez
respondent a nous: seigneur fais le/
a cause de ton nom: car noz aversions
sont en grand nombre etc.
Ezech.20.G. ¶ Et aurez illec re¬
cordation de voz voyes et de tous voz
pechez/ par lesquelz vous estes souil¬
lez en iceulx: et aurez la desplaisance
de vous mesmes devant vous/ sur tou¬
tes voz malices que vous avez faict:
et scaurez que je suis le seigneur/ quant
je vous feray du bien/ a cause de mon
nom: non pas selon voz voyes mau¬
vaises/ ne selon voz tres mauvais pe¬
chez o maison de Israel dit le sei¬
gneur dieu etc.
Ezech.36.E. ¶ O maison de Is¬
rael/ je le feray/ non pas pour vous/
mais pour mon nom que vous avez
souille entre les gens ausquelz vous
estes entrez etc. Et respandray sur
vous de l'eaue nette et serez nettoyez
de toutes voz ordures.
¶ Bernard au .iii. sermon de l'advent.
¶ Veritablement dieu ayme l'ame/ laquelle en
sa presence et sans intermission/ et sans dissimu¬
lation considere et juge soymesme. Et ne deman¬
de de nous tel jugement/ sinon pour l'amour de
nous * car si nous nous jugeons nous mesmes/ nous ne
serons nullement jugez. Pourtant a le saige vergon¬
gne de toutes ses oeuvres/ il les scrutine/ il les
discute/ et les juge toutes. Il honnore la verite/
lequel veritablement congnoit et humblement se con¬
fesse estre tel en soy et en toutes ses choses/ come
la verite le tesmoigne. Finablement escoute plus
manifestement/ comment le jugement est requis de toy
apres la justice. * Quant vous aurez faict (dit il)
toutes les choses qui vous sont commandees/ dictes/
nous sommes serviteurs inutiles. Certainement au¬
tant qu'il est en l'homme ceste est la digne preparation
du siege au seigneur de majeste: qu'il considere de
garder les commandemens de justice et qu'il se esti¬
me tousjours estre indigne et inutile etc.
¶ Bernard au .v. sermon de la dedicasse.
¶ Qui pourra estre sauve/ dient les apostres
du sauveur? Et il leur dist. Envers les hommes
ce est impossible/ mais non pas envers dieu.
C'est toute nostre confidence: c'est toute nostre con¬
solation: ceste est toute la raison de nostre espe¬
rance. Mais nous qui sommes desja certains de la
possibilite: que voulons nous determiner de la volun¬
te? * Que scet on s'on est digne d'amour ou de
hayne? Qui congnoit le sens du seigneur? ou qui
a este son conseillier? Maintenant icy nous est
necessaire que la foy nous subvienne: icy fault il
et la verite aide: tellement que ce qui est muce de
nous au cueur du pere/ nous soit revele par son
esprit * et que son esprit en donnant tesmoigna¬
ge persuade a nostre esprit que nous sommes filz
de dieu. Qu'il le persuade (dis je) en appellant/
en justifiant pour neant par la foy: esquelles cho¬
ses vrayement est comme ung moyen passaige de
l'eternelle predestination a la future magnifi¬
cation. Pourtant veritablement nous fault
avoir ces deux considerations: ascavoir l'une du
jugement et de la verite: et l'autre de foy et de pi¬
tie par laquelle nous croyons opportunement
estre appellez. De quoy aussi l'homme aucunes¬
foys desert de ouyr estre appelle Bariona/ et au
cunesfoys Satanas. Ne soyez esmerveillez de
ceste chose. Rememorez par l'evangile auquel fut
dit (et tous deux en verite/ car l'ung et l'autre fut
dit de la mesme verite.) * Premierement. Bien¬
heureux es tu Simon Bariona: et ung petit
apres. Tire toy arriere Satanas. Ung seul
doncques estoit tous les deux/ combien que tous
les deux ne venissent pas d'ung. Car le pre¬
mier estoit du pere/ et le second estoit de l'homme.
Mais toutesfoys cestuy estoit l'ung et l'autre:
Pourquoy Bariona? Pour ce que la chair et
le sang ne luy a pas revele: mais le pere luy
a revele ce qu'il a parle. Pourquoy Sata¬
nas? Pour ce qu'il savoure les choses des hom¬
mes et non pas de dieu.
Romañ.1.C. ¶ Je n'ay pas hon¬
te de l'evangile. Car c'est la vertu de
dieu en salut a tout croyant au Juif
premierement et au Grec. Car la ju¬
stice de dieu en ce est revelee de foy
en foy: comme il est escript. * Le ju¬
ste aussi vit de foy.
¶ Augustin au livre de la lettre et de l'esprit.
¶ Ceste est la justice de dieu couverte en l'ancien
testament/ laquelle est manifestee au nouveau.
Laquelle est pour ce appellee la justice de dieu:
que en la donnant les faict justes: comme est le
salut du seigneur/ qui les sauve: et icelle est la
foy de laquelle et en laquelle est revele/ de la foy
ascavoir de ceulx qui annoncent en la foy de
ceulx qui obeissent. Car par la foy de Jesuchrist/
c'est a dire/ que Christ nous a donne: nous croyons
que de dieu nous est donne de vivre justement/ et que
plus plainement le nous donnera. De quoy
aussi luy en rendons grace par la veneration
de laquelle seul doibt estre honnore.
¶ Au mesme livre.
¶ Quiconque aussi croyra en luy: et qui ne contem¬
nera pas d'estre delivre par luy de tous ses pe¬
chez/ et estre guery de tous ses vices/ et d'estre alu¬
me et enlumine de sa lumiere * il aura par sa
grace des bonnes oeuvres: par lesquelles aussi se¬
ra rachete selon le corps de la corruption de la
mort/ et sera couronne: et sera rassasie de biens/
non pas de biens temporelz mais eternelz plus que
nous ne demandons ou entendons.
Esaie.57.C. ¶ Aussi celuy qui a confi¬
dence en moy: il aura la terre en heri¬
taige/ et possedera ma saincte mon¬
taigne.
¶ Augustin au premier livre de la doctri¬
ne chrestienne/ au .xv. .xvii. et .xviii. Chapitres.
¶ Par quelle confidence doncques est consolee l'e¬
sperance des croyans: en considerant combien grand
est celuy qui a souffert/ et combien grandes choses il
a souffert pour ceulx qui encore ne croyoient pas.
Mais pour ce que nous sommes en la voye/ non pas
en la voye des lieux/ mais des affections: laquel¬
le voye estoit fermee par aucunes hayes espi¬
neuses de la malice des pechez passez: quelle cho¬
se pouvoit il faire plus liberallement et plus mi¬
sericordieusement (lequel s'est voulu soymesme
coucher au chemin par lequel nous retournerions)
que de pardonner tous les pechez a ceulx qui sont
retournez: et que de arracher par son crucifiement
pour nous/ les entredeux fort fichez de nostre re¬
tour? * Il a donne doncques ces clefz icy a l'eglise:
affin que ce qu'elles deslieroient en la terre fust aussi
deslie au ciel: et ce qu'elles lieroient en la terre fust
aussi lie au ciel: ascavoir que tous ceulx de l'egli¬
se qui ne croyroient leurs pechez estre pardonnez/
aussi ne leur seroient point pardonnez: mais quicon¬
que croyroit/ et que par correction se destourneroit
d'iceulx/ iceluy estant constitue au mesme giron
de l'eglise/ seroit guery par ceste mesme foy et
correction. Car quiconque ne croit pas que les pe¬
chez luy peuvent estre pardonnez: il est faict pi¬
re en soy d'esperant: comme s'il ne luy estoit riens
meilleur que d'estre mal/ la ou il est infidele du
fruict de sa conversion.
¶ Du mesme au .iii. livre de la do¬
ctrine chrestienne/ au .xvi. Chapitre.
¶ Se vous ne mangez la chair du filz de l'hom¬
me/ et si vous ne beuvez son sang: vous n'aurez
point de vie en vous: il semble qu'il comman¬
de quelque chose illicite ou desraisonnable.
* C'est doncques figure/ commandant de commu¬
nicquer la passion de Christ: et de doulcement
et utilement reduire a memoire/ que la chair est
crucifiee et navree pour nous.
¶ Au mesme livre/ au .ix. Chapitre.
¶ Mais en ce temps icy/ apres que le tres mani¬
feste jugement de nostre liberte est revele par la
resurrection du seigneur nous ne sommes point
fort chargez par pesantes operations/ des si¬
gnes que desja nous entendons: mais le mesme
seigneur en a baille par doctrine apostolicque au¬
cuns en petit nombre au lieu de plusieurs/ lesquelz
sont faciles a faire/ et bons a entendre/ et tres cha¬
stes a garder: come est le sacrement de baptesme/
et de la celebration du sang du seigneur. * Lesquelz
quant ung chascun en use en estant instruict a
quelle chose ilz servent: il congnoit bien que la
veneration n'est pas en la servitude de la chair
mais plus tost en la liberte de l'esprit. Et com¬
me c'est une infirmite servile de ensuyvir la let¬
tre/ et de prendre les signes pour les choses qui
sont signifiees par iceulx: aussi est ce mauvai¬
se erreur vagante: que de interpreter inutile¬
ment les signes.
¶ Bernard sur la pseaulme de Qui ha¬
bitat .xc. au .iii. sermon/ au .iii. verset.
¶ Se vous ne mengez la chair du filz de l'hom¬
me etc. Ceste parolle est dure: et s'en allerent arrie¬
re. Mais qu'est ce menger sa chair et boire son sang
sinon communicquer a ses passions/ et ensuyvir
la conversation qu'il a mene en la chair?
¶ C'est une mesme foy
du nouveau et de l'ancien testament.
2.Corin.4.C. ¶ Ayant aussi ung
mesme esprit de la foy/ comme il est
escript. J'ay creu/ pour laquelle cause j'ay
parle: et nous croyons/ pour laquelle cau¬
se aussi nous parlons: congnoissant que
celuy qui a suscite Jesus/ qu'il nous su¬
scitera aussi avec Jesus.
Hebre.4.A. ¶ Car aussi nous a il
este nonce/ comme a eulx: mais la pa¬
rolle ouye non conjoincte avec la foy
ne leur a pas prouffite/ ne aussi a
ceulx qui l'ont ouye.
¶ Augustin ad Dardanum/ de la pre¬
sence de dieu/ au .xvii. Chapitre.
¶ Certainement nous ne avons point la har¬
diesse de preferer les fideles de nostre temps
aux amis de dieu: par lesquelz ces choses nous
ont este prophetisees: quant dieu se dit souvent
estre le dieu de Abraam/ le dieu de Isaac/ et le
dieu de Jacob/ tellement qu'il dit ce estre son nom
eternel. * Que si on croit que la circoncision a
este aux anciens sainctz au lieu de baptesme:
quelle chose respondra on de ceulx qui ont pleu
a dieu avant que ce fust commande? Toutesfoys
ce n'a pas este sans foy * car sans foy (comme il
est escript aux hebrieux) il est impossible de
plaire a dieu. Mais nous ayant (dit l'apostre) le
mesme esprit de foy. * Il ne diroit pas le mes¬
me/ se aussi a eulx n'appartenoit le mesme esprit
de foy. Et comme iceulx croyoient l'incarnation de
Christ a venir quant le mesme sacrement leur
estoit secret: ainsi le croyons nous estre faicte.
Et de nous et aussi de eulx est attendu son adve¬
nement second pour venir au jugement.
Osee.6.A. ¶ Il nous vivifiera
par deux jours: et au troiziesme jour
nous ressuscitera/ et vivrons en sa
presence: nous scaurons et suivrons/
affin que nous congnoissons le
seigneur.
Hebre.13.B. ¶ Ayez memoire de
voz prelatz qui vous ont parle la pa¬
rolle de dieu: desquelz en regardant la
fin de leur conversation ensuivez la
foy. Jesuchrist aujourd'huy et hier/
cestuy aussi est a tousjours.
¶ Ambroise ad Honoratianum/ en
la .xxxix. epistre/ au .vii. livre.
¶ L'escripture comprent deux jours generaulx:
ascavoir hier/ et aujourd'huy. Desquelz il dit:
ensuivez la foy de Jesuchrist: hier et aujour¬
d'huy: aussi cestuy est a tousjours. La promes¬
se est faicte au premier jour et la solution est fai¬
cte au jour ensuivant. Mais pour ce que au jour
de hyer/ Moyses ne Jesus filz de Naue n'ont
pas mene le peuple en repos: aujourd'huy christ
l'a mene: auquel le pere a dit. * Je t'ay aujourd'huy
engendre. Car Jesus a acqueste au peuple le re¬
pos par sa resurrection. Veritablement le re¬
pos est au ciel et non pas en la terre. Nostre re¬
pos est le seigneur Jesuchrist/ qui dit. Tu seras
aujourd'huy avec moy en Paradis. Le jour
d'hyer est passe/ le jour de aujourd'huy est ve¬
nu. C'est ce jour de aujourd'huy qui est promis:
auquel nous sommes admonnestez de ouyr et de
ensuyvir la voix du seigneur. La journee donc¬
ques de l'ancien testament est passee/ le nou¬
veau jour est venu.
¶ Cyprian contre Demetrianum
au premier traicte.
¶ Croyez si vivez: et vous qui nous persecutez pour
ung temps: soyez joyeux avec nous eternellement.
* Quant on sera party d'icy: il n'y aura plus de
lieu de penitence/ ne plus d'effect de satisfaction.
Icy est la vie perdue/ ou gaignee: icy est conqueste
le salut eternel par la veneration de dieu/ et par
le fruict de la foy. Et que nul ne soit retarde/ ou
par pechez/ ou par lez ans/ de point avoir es¬
poir de obtenir salut. Car tandis qu'on demeure
encore en ce monde/ * nulle penitence n'est trop
tardive. * L'entree pour avoir indulgence est ou¬
verte: et la voye est facile a ceulx qui quierent et
qui entendent la verite. Combien que tu soye soubz
l'issue et en la fin de la vie temporelle: prie dieu/
lequel est veritable et seul dieu: demande la con¬
fession et la foy de sa congnoissance: l'indulgence
est donnee a celuy qui le confesse: et le pardon salu¬
taire est donne au croyant par la divine bonte: et
soubz icelle mort on passe a l'immortalite. Ce¬
ste grace donne Christ/ et baille ce don de sa mi¬
sericorde/ en rendant la mort subjecte par le trium¬
phe de la croix/ en rachetant le croyant par le
pris de son sang/ en reconseillant l'homme a dieu
son pere/ et en vivifiant le mortel par regeneration
celeste. S'il se peult faire doncques/ ensuyvons
cestuy icy: soyons signez par le sacrement et le si¬
gne d'iceluy: car cestuy nous ouvre la voye de la
vie: cestuy nous faict retourner en paradis/ ce¬
stuy nous maine aux et royaulmes des cieulx:
nous vivrons tousjours avec luy: et sommes faictz par
luy enfans de dieu/ en estant reparez par son sang/
pour tousjours avec luy estre en parfaicte liesse.
1.Jo.2.A. ¶ Si aucun a peche: nous
avons ung advocat envers le pere/ a¬
scavoir Jesuchrist le juste. Et cestuy
est la propitiation pour noz pechez.
¶ Gregoire sur Ezechiel au premier
livre en la .vii. homelie.
¶ Doncques nostre juste advocat/ nous deffend
pour juste au jugement/ pour ce que nous nous
congnoissons nous mesmes/ et nous accusons
injustes. * Ne nous confions point doncques en
noz pleurs/ ne en noz oeuvres/ mais en l'alle¬
gation de nostre advocat.
¶ Augustin/ au premier livre de la doctri¬
ne chrestienne au .xxxix. Chapitre.
¶ L'homme doncques qui est appuye sur la foy/ l'es¬
perance/ et charite/ qui les tient ferme: il n'a que faire
des escriptures/ sinon pour instruire les aultres.
Et ainsi plusieurs par ces trois choses icy vi¬
vent sans livres/ en solitude. De quoy en iceulx
estime que desja est acomply ce qui est dit. * Soit que
les propheties soient anichilees/ soit que les langues
cessent/ soit que la science soit destruicte. Ausquelz
toutesfois comme par fortz engins/ la forteresse
de foy/ et de esperance/ et de charite est tellement
edifiee en eulx: que en tenant aucune chose par¬
faicte ne demamdent plus les choses qui sont en par¬
tie: je dis la chose parfaicte autant qu'il se peult
faire en ceste vie. Parquoy quant ung chascun
congnoistra la fin du commencement estre charite
de cueur pur/ et de bonne conscience/ et de foy non
faincte: quant il reserera toute l'intelligence des
divines escriptures a ces troys choses icy: il
s'approchera seurement a traicter les livres d'i¬
celles sainctes escriptures.
¶ Des mandemens et
doctrines des hommes. Chapitre .xi.
¶ Deutero.4.A.
V¬
Ous ne adjousterez riens a
la parolle que je vous dis/
et ne osterez riens d'icelle.
Gardez les commandemens de vostre
seigneur dieu/ lesquelz je vous com¬
mande. Vous scavez que je vous ay
enseigne les commandemens et les ju¬
stices/ comme le seigneur m'a commande:
ainsi les ferez vous en la terre que
vous debvez posseder: et les garde¬
rez et acomplirez par oeuvres.
Deut̃.12.A. ¶ Vous ne ferez point la
les choses que aujourd'huy nous faisons
icy: ung chascun ce qu'il luy semble bon.
Deut̃.12.D. ¶ Fais seullement au
seigneur ce que je te commande: et n'y ad¬
jouste riens et n'y diminue riens.
Deut̃.13.B. ¶ Ensuyvez le seigneur
vostre dieu/ et le craingnez: gardez ses
mandemens: et escoutez sa voix: vous
servirez a luy/ et si adhererez a luy.
Deute.18.D. ¶ Mais le prophete
lequel deprave par arrogance aura
voulu parler en mon nom les choses
que je ne luy ay pas commande de
dire: ou au nom dex aultres dieux:
il sera mis a mort.
Josue.23.B. ¶ Soyez seullement
confortez/ et soyez soliciteux de garder
toutes les choses qui sont escriptes
au volume de la loy de Moyse: et ne
declinez ne a dextre ne a senestre.
Deut̃.23.G. ¶ Mettez voz cueurs
sur toutes mes parolles que je vous
tesmoigne aujourd'huy: affin que vous
les mandez a garder et faire a voz
enfans/ et a acomplir toutes les cho¬
ses qui sont escriptes au volume de
ceste loy etc.
Judicum.2.D. ¶ Ilz n'ont pas de¬
laisse leurs inventions/ ne la tres
dure voye/ par laquelle ilz avoient
acoustume de cheminer.
Psal.27.B. ¶ Donne leur selon
leurs oeuvres: et selon la malice de
leurs inventions.
Psal.80.C. ¶ Et les ay delaisse
selon les desirs de leur cueur: ilz iront
en leurs inventions. Se mon peu¬
ple me eut ouy: se Israel eut chemi¬
ne en mes voyes etc.
Psal.105.F. ¶ Et ont faict forni¬
cations en leurs inventions.
Esa.3.B. ¶ Certainememt Hieru¬
salem est tresbuche: et Judas est tom¬
be: pour ce que leur langue et leurs in¬
ventions sont contre le seigneur pour pro¬
vocquer les yeulx de sa majeste.
Esai.12.A. ¶ Vous puiserez les ea¬
ues en joye/ des fontaines du sau¬
veur. Faictes congnoistre aux peu¬
ples leurs inventions: ayez souve¬
nance que son nom est haultain.
Osee.4.B. ¶ Pour ce que tu as
deboute la science/ je te debouteray que
tu ne me serve plus en l'office de pre¬
strise. Et as oublie la loy de ton dieu:
aussi oublieray je tes enfans.
Osee.9.D. ¶ Je les jecteray hors
de ma maison/ pour la malice de leurs
inventions.
Osee.12.A. ¶ Il luy rendra selon
ses voyes/ et selon ses inventions.
Amos.4.A. ¶ Et offrez au matin
voz oblations: et voz dismes par trois
jours. Et sacrifiez du levain la louen¬
ge/ et appellez les oblations volun¬
taires/ et l'annoncez. Car vous l'avez
ainst voulu/ filz de Israel dit le sei¬
gneur dieu.
Mich.3.B. ¶ Ces choses icy dit
le seigneur dieu sur les prophetes/ qui se¬
duisent mon peuple/ qui mordent de leurs
dentz/ et annoncent la paix. Et si quelcun
ne donne riens en leur bouche: ilz sain¬
ctifie sur luy la guerre. Pourtant vous
sera la nuict pour la vision et les tene¬
bres vous seront donnees pour la divi¬
nation. Ses princes jugeoient pour
les dons: et ses prestres enseignoient
pour le loyer. Et ses prophetes prophe¬
tisoient pour l'argent: et se reposoient sur
le seigneur/ disant: Le seigneur n'est
il pas au milleu de nous?
Miche.4.A. ¶ Il nous enseignera
de ses voyes. et irons en ses sentiers.
Car la loy sortira de Syon/ et la pa¬
rolle du seigneur sortira de Hierusalem.
Ezechi.20.C. ¶ Ne vueillez che¬
miner es commandemens de voz pe¬
res. Ne gardez point leurs jugemens:
cheminez en mes commandemens/ et
gardez mes jugemens.
Hiere.23.F. ¶ Pourtant voicy/ je
dis aux prophetes/ dit le seigneur/ qui des¬
robent mes parolles ung chascun a son
prochain. Voicy/ je dis aux prophetes
qui songent mensonge (dit le seigneur) qui
les ont recite/ et ont seduict mon peu¬
ple en leur mensonge et en leurs miracles:
la ou je ne les avoye pas envoye.
Esaie.29.D. ¶ Pour ce que ce peu¬
ple icy s'approche de sa bouche/ et me
glorifie de ses levres/ mais son cueur
est loing de moy: et m'ont craint par le
commandement des hommes et par leurs
doctrines. Voicy je adjousteray pour
faire admiration a ce peuple icy/ grand
merveille et pour s'esbahir. Car la sa¬
pience se perdra du saige: et l'entende¬
ment des prudens sera muce.
Eccle.2.C. ¶ Ceulx qui craingnent
le seigneur ne seront pas incredules
a sa parolle: et ceulx qui l'ayment gar¬
deront sa parolle. Ceulx qui craingnent
le seigneur enquesteront les choses
qui luy plaisent: et ceulx qui l'ayment/
seront remplis de sa loy.
Proverb.30.A. ¶ Toute parol¬
le de dieu est plaine de feu: et est ung
escusson a tous ceulx qui ont esperan¬
ce en dieu. Ne adjouste riens a ses pa¬
rolles: que tu ne soye reprins/ trou¬
ve menteur.
¶ Ambroise au livre de Paradis/
au .xii. Chapitre.
¶ De ce que Eue adiousta aux parolles du sei
gneur/ disant. * Et si ne toucherez point. Cer¬
tainememt autant que la presente lecture enseigne:
nous voyons que ne par cautelle/ ne pour soy
garder nous ne debvons riens adjouster au com¬
mandement de dieu. Car si tu y adjouste ou oste
quelque chose/ ce semble estre la prevarication
du commandement. * Veritablement la pure et sim¬
ple forme du mandement doibt estre gardee/
ou l'ordre du tesmoignage doibt estre declaree.
Et le plus souvent quant le tesmoing adjou¬
ste quelque chose du sien a l'ordre du comman¬
dement: il destruict par la mensonge d'une par¬
tie toute la foy du tesmoignage. Parquoy on
ne doibt riens adjouster/ voire aussi combien
qu'il semble bon.
Matt.15.B. ¶ Ilz me font honneur
sans cause/ en enseignant les doctri¬
nes et les commandemens des hommes.
Matth.17.A. ¶ Cestuy est mon
filz bien ayme: auquel j'ay prins mon
bon plaisir: escoutez le.
¶ Cyprian ad Cecilium/ au second
livre/ en la .iii. epistre.
¶ Se vous faictes ce que je vous commande/
maintenant ne vous appelleray je pas serviteurs/
mais amys. Et aussi que christ doibve estre seul
ouy: le pere tesmoigne du ciel/ disant. Cestuy
est mon filz le bien ayme: auquel ay mis mon con¬
sentement: escoutez le. * Parquoy s'il est ainsi
que Christ seul doibt estre escoute: nous ne deb¬
vons point regarder quelle chose a estime d'estre
bon de faire aucun devant nous: mais quelle cho¬
se Christ qui est devant tous les autres. Car aussi
ne fault il pas ensuyvir la coustume de l'hom¬
me/ mais la verite de dieu: quant le seigneur parle et
dit par Esaie le prophete. * Ilz me font honneur sans
cause en enseignant les mandemens et doctrines
des hommes. Et de rechief en l'evangile. * Vous
reboutez les commandemens de dieu/ pour esta¬
blir vostre tradition. Et pourtant chier frere si
aucun de noz predecesseurs/ ou par ignorance
ou par simplesse n'a pas observe et garde ce que
le seigneur nous a enseigne de faire par son exem¬
ple ou sa doctrine: cela peult estre admis par
sa simplesse/ et luy peult estre pardonne par l'in¬
dulgence du seigneur. * Mais il ne nous pour¬
ra estre pardonne/ nous qui maintenant sommes
admonnestez et instruictz du seigneur. Et aussi
en fault envoyer lettres a noz compaignons: que
la loy evangelicque et la doctrine du seigneur
soit gardee par tout: et qu'on ne se retire pas/
de ce que Christ a enseigne et faict. Que si plus
oultre nous le contemnons/ et que nous perse¬
verons en la premiere erreur: quelle autre cho¬
se est ce que de encourir en ceste sentence et in¬
crepation du seigneur qui reprent durement en
la pseaulme/ et qui dit. * Pourquoy expose tu
mes justifications: et pourquoy prens tu mon
testament en ta bouche? Car tu as hay la disci¬
pline: et as deboute arriere mes parolles. Se tu
veois ung larron/ tu courrois avec luy: et met¬
tois ta portion avec les paillardz. * Car expo¬
ser les justifications et le tesmoignage du seigneur/
et de non faire le mesme que le seigneur a faict:
quelle autre chose est ce que de rebouter arriere
les parolles du seigneur/ et contemner sa discipli¬
ne? et est commettre larcins et adulteres/ non pas
corporelz/ mais spirituelz/ quant aucun de la ve¬
rite evangelicque vient a desrober les parolles
et les faictz de nostre seigneur/ et corrompt et adul¬
terise les commandemens du seigneur. * Car si nous
sommes les prestres de dieu et de Christ je ne trou¬
ve pas que nous debvons plus ensuivir quelcun/
que dieu et Christ: veu que principalement il dit
en l'evangile. * Je suis la lumiere du monde/ ce¬
luy qui me suit ne cheminera pas en tenebres/
mais aura la lumiere de la vie. Ne cheminons
point doncques en tenebres. Nous debvons en¬
suyvir Christ et debvons garder ses commande¬
mens: car aussi luy mesme en ung autre lieu/
envoiant ses apostres/ il dit. * Toute puissan¬
ce m'a este donnee au ciel et en la terre. Allez donc¬
ques si enseignez toutes gens/ en les baptisant
au nom du pere et du filz et du saĩct esprit. En¬
seignez les de garder tout ce que je vous ay com¬
mande. Parquoy si nous voulons cheminer
en la lumiere de Christ: ne nous retirons point de
ses commandemens et de ses admonitions: en ren¬
dant graces/ que la ou il nous instruict ce que nous
debvons faire au temps a venir/ il pardonne le
temps passe auquel par simplesse nous avons
erre. * Et pour ce que maintenant le second advene¬
ment de Christ nous approche: sa benigne et lar¬
ge benivolence de plus en plus enlumine noz cueurs
de la lumiere de verite: affin que quant il commence¬
ra venir en sa clarte et majeste celeste/ qu'il nous
trouve avoir garde ce qu'il admonneste/ et obser¬
ve ce qu'il a enseigne/ et faict ce qu'il a faict.
Esaie.59.A. ¶ Voz levres ont par¬
le mensonge/ et vostre langue parle ini¬
quite. Il n'y a personne qui invocque
la justice/ ne qui juge veritablement:
mais se confient en riens/ et parlent
choses vaines.
Hiere.7.A. ¶ Ne vous vueillez fier
aux parolles de mensonge/ disant:
C'est le temple du seigneur/ le temple du
seigneur/ le temple du seigneur. Voicy
vous prendrez vostre confidence en pa¬
rolles de mensonge/ lesquelles ne vous
proffiteront de riens: et n'y a en icelles
nulle sapience.
Hiere.44.D. ¶ Nous ne escoute¬
rons point de toy la parolle que tu as
parle au nom du seigneur: mais nous
ferons par oeuvre toute parolle qui
sortira de nostre bouche etc.
¶ Cyprian au traicte troiziesme/ de la
simplesse des prelatz.
¶ Qui escoute (dit il) mes parolles/ et les faict:
je feray cestuy semblable a l'homme saige/ qui a
edifie sa maison sur la pierre. La pluye est de¬
scendue/ les fleuves sont venus/ les ventz ont
souffle/ et ont hurte contre ceste maison/ et n'est
pas tombee: car elle estoit fondee sur la ferme pier¬
re. * Nous debvons doncques demourer en ses
parolles: et debvons apprendre et faire tout ce
qu'il a faict et enseigne. Mais aussi comment dit
aucun qu'il croit en Christ: lequel ne faict pas
ce que Christ a commande de faire? Ou par quelle
chose viendra au loyer de la foy/ celuy qui ne
veult pas garder la foy du commandement? Il
est necessaire qui soit en doubte et vagant/ et occu¬
pe de l'esprit d'erreur/ et qu'il soit souffle comme
la pouldre que le vent eslieve. Et ne proffite¬
ra pas au salut en cheminant/ celuy qui ne tient
pas la verite de la voye salutoire. Mais il se
fault garder des choses/ non seullement de cel¬
les qui sont appertement manifestes/ mais aussi
de celles qui finement deceoivent par subtile de¬
ception. * Et quelle chose est il plus fin et plus
subtil que la ou l'ennemy a este descouvert et
prosterne par la venue de Christ (apres que la
lumiere des gentilz est venue/ et que la lumiere
salutaire pour guerir les hommes a reluit/ tel¬
lement que les sourdz ont ouy la voix de la
grace spirituelle/ et que les aveugles ont ouvert
leurs yeulx a dieu/ et que les malades se sont
gueris par sante eternelle/ et que les boiteux ont
courru a l'eglise/ et que les muetz ont prie a clere
voix) et que l'ennemy voyoit que les idoles estoient
delaissees/ et que par trop grand peuple des fi¬
deles ses sieges et ses temples estoient delaissez/
il a pense une nouvelle cavillation/ que soubz
le tiltre du nom chrestien il vient a decevoir les
simples? * Il a trouve les heresies et les scis¬
mes/ par lesquelz il puist subvertir la foy/ et
corrompre la verite/ et diviser l'unite. Ceulx qu'il
ne peult detenir en l'aveuglissement de la voye
ancienne/ il les environne et les deceoit par l'erreur
de la nouvelle voye. Il ravit aussi mesme des
hommes de l'eglise: que la ou ilz estiment estre ap¬
prochez de la lumiere/ et estre eschappez des te¬
nebres de ce siecle: il vient a respandre des autres
tenebres eulx estans ignorans: tellement que
sans soy tenir avec l'evangile de Christ/ et son
commandement et sa loy/ s'appellent Chre¬
stiens: et la ou ilz cheminent en tenebres esti¬
ment avoir la lumiere/ par ce que l'adversaire
les flatte et deceoit lequel selon l'apostre se trans¬
forme en ange de lumiere/ et suborne ses mini¬
stres comme ministres de justice: et afferment la
nuict estre le jour/ la mort estre le salut/ et
soubz le tiltre d'esperance mainent en desespoir/
et conferment infidelite soubz le tiltre de la foy/
et l'antechrist soubz le nom de Christ: tellement
que en disant telles mensonges ayant appa¬
rence de verite/ ilz viennent a frustrer par subti¬
lesse la verite. * Et cela se faict mes tres chiers
freres/ quant on ne se retorne pas au commencement
de la verite: et qu'on ne demande point apres le
chief et si ne gardons pas la doctrine du maistre
celeste. Que si quelcun le considere et examine/
on n'a que faire de long traicte ne de nulz ar¬
gumens. Le recueil de la verite est une facile
probation pour la foy.
¶ Chrysostome en son oeuvre impar¬
faicte au .vii. chapitre sur ce passaige.
Matth.7. ¶ Et les enseignoit com¬
me ayant la puissance.
¶ Tout docteur est serviteur de la loy: car il
ne peult riens adjouster par dessus la loy de
son sens/ ne soustraire quelque chose selon son propre
entendement: mais seullement annonce ce qui est en
la loy. Car aussi la pensee humaine ne peult ti¬
rer hors ce que la sapience divine a determine et
dit. Car ainsi dit Salomon. * Ne adjouste riens
au parolles de dieu/ si ne oste riens d'icelles. * Et
celuy qui a la hardiesse de faire ceste chose: il
se estime plus saige que dieu: et commence estre
faulx tesmoing/ car il dit ce que nulle aureille
n'a ouy/ et que nul oeil n'a regarde. * Mais christ
est le seigneur de la loy: et peult soustraire quelque
chose de la loy laquelle chose il a commande pour
la necessite du temps. Comme pour la durete du
cueur/ avoit este commande de donner la libelle
de repudiation: mais le seigneur comme ayant la
puissance a oste ceste chose/ disant. Ce que dieu a
conjoinct/ que l'home ne le separe point. Pareillement
aussi adjouste quelque chose laquelle pour l'infirmi¬
te de l'homme n'avoit pas este commande: ascavoir
qu'il est dit aux anciens. * Tu ne occiras point:
mais je dis: tu ne te courrouceras point. Pour¬
tant doncques s'esmerveilloient les Juifz que
Christ enseignoit non pas seullement ce qui avoit
este commande/ comme serviteur de la loy constitue
soubz quelque puissance/ mais aussi comme sei¬
gneur de la loy/ et ayant la puissance/ par son au¬
torite adjoustoit par dessus ce qui avoit este com¬
mande/ disant. Ce est dit aux anciens: mais je
vous dis telle chose etc.
Matth.23.A. ¶ Ilz eslargissent
les bendes de leurs robbes et magni¬
fient leurs franges.
¶ Chrysostome en son oeuvre impar¬
faicte sur le mesme passaige.
¶ Il est verite que les ungz interpretent ce pas¬
saige icy: pour ce que par les observations (disent
ilz) des jours/ ilz eslargissent leurs parolles com¬
me les bendes de leurs robbes et monstrent au peu¬
ple en les annonceant continuellement come deser¬
vant a leur salut. Desquelz Christ disoit. * Ilz
me honnorent sans cause/ en enseignant les man¬
demens et les doctrines des hommes. * Et appelle
les franges des vestemens estre magnifiees/ asca¬
voir leurs supereminences et leurs supererogations
des mandemens. Car quant il louent ces petites et
superflues observations de leurs justices comme
excellentes et grandement plaisantes a dieu ilz
magnifient les franges de leurs vestemens.
Ezech.13.C. ¶ Le seigneur dieu dit
ces choses. Malediction sur ceulx
qui cousent les coussins soubz tous
les couldes des mains: et font des
aureilliers soubz le chief de tout ea¬
ge/ pour prendre les ames. Et quant
ilz prenoient les ames de mon peu¬
ple: ilz vivifioient leurs ames: et me
violoient envers mon peuple pour une
poignee d'horge/ et pour une piece de
pain: affin qu'ilz peussent mettre a mort
les ames qui sont sans mourir et qu'ilz
peussent vivifier les ames qui ne vi¬
vent pas/ en mentant a mon peuple
qui croit en mensonges.
Osee.7.D. ¶ Je les ay rachete/ et si
ont parle mensonge contre moy. Et
n'ont pas crye vers moy de tout leur
cueur: mais urloient en leurs couches.
Ilz ruminoient sur le froment et le
vin: et se sont retirez de moy.
Abacuch.2.B. ¶ Malheur sur ce¬
luy qui amasse ce qui n'est pas a luy/ jus¬
ques a quant aussi assemblera il contre
soy la boue espesse? Ceulx qui te mor¬
dront/ ne se leveront il point subite¬
ment? Aussi ceulx qui te deschireront
seront suscitez: et leur seras donne
en rapine etc.
¶ Hierosme sur l'exposition de Hie¬
remie/ au .xxiii. chapitre.
¶ Quelle comparation y a il de la paille au
froment dit le seigneur? Et est deuement la doctri¬
ne perverse acompare aux pailles qui n'ont pas de
moelle/ et ne peuvent nourrir les peuples des
croyans/ mais sont froissees de vaines esteul¬
les. Et pour ce que les hereticques ont acoustume
de tousjours promettre prosperite/ et de manife¬
ster aux pecheurs les royaumes des cieulx/ tel¬
lement qu'ilz disent/ les royaumes des cieulx te sont
appareillez/ tu peulx ensuyvir la majeste de
dieu tellement que tu soye sans peche * car tu as re
ceu la puissance du franc arbitre/ et la science de
la loy par laquelle tu obtiendras ce que tu voul¬
dras: pourtant deceoivent ilz les miserables par
blandissemens * et principalement les semmelet¬
tes chargees de pechez: lesquelles sont empor¬
tees de tout vent de doctrine/ et deceoivent par
adulation tous leurs auditeurs.
¶ Au mesme livre.
¶ Et moy/ je dis aux prophetes/ dit le seigneur:
qui desrobent mes parolles/ ung chascun a son
prochain. * Ainsi prennent les hereticques les
tesmoignages des escriptures du nouveau et
de l'ancien testament: et desrobent les parolles du
sauveur ung chascun a son prochain/ aux prophe¬
tes/ aux apostres/ et aux evangelistes: et prennent
leurs langues/ affin qu'ilz puissent prononcer
le venin de leurs cueurs.
¶ Cyprian ad Magnum en la .vi.
epistre au premier livre.
¶ Celuy qui n'est pas avec moy/ il est contre moy.
Et celuy qui ne recueille pas avec moy/ il es¬
pard. Semblablement sainct Jehan l'apostre n'a
discerne ne mis difference entre nulles heresies
ne aucuns scismes: et n'en a nulz specialement
separe des aultres: mais tous ceulx qui estoient
sortis de l'eglise/ et qui faisoient contre l'eglise/ les
appella Antechristz/ disant: * Vous avez ouy
(dit il) que Antechrist est venu: et maintenant plu¬
sieurs sont faictz Antechristz. De quoy nous
avons congneu que la derniere heure est venue: ilz
sont sortis hors de nous/ mais ilz n'ont pas este
des nostres. Car s'ilz eussent este des notres ilz
fussent totallement demourez avec nous. De
quoy appert que les adversaires de Christ sont
tous Antechristz: desquelz est manifeste qu'ilz se sont
retirez de la charite et de l'unite de l'eglise.
¶ En la mesme.
¶ Il est necessaire que ung chascun afferme ce
qu'il faict: et ne veullent nullement estre vain¬
cus ne eulx rendre subjectz: combien qu'ilz scaivent
que ce qu'ilz font n'est pas licite.* Ce doibt on
admirer/ mesme plus tost en avoir dueil et in¬
dignation que les chrestiens donnent assistence
aux Antechristz: et que les prevaricateurs et pro¬
diteurs de l'eglise/ se tiẽnent fermes dedens l'e¬
glise contre l'eglise.
Ezechi.28.D. ¶ Par la multitude
de ta marchandise/ tes parties interio¬
res sont remplies d'iniquite.
Naum.3.C. ¶ Soyes doncques
assemble comme la petite saulterelle/
soyes multiplie comme la locuste. Tu
as plus multiplie tes marchandises
que les estoilles du ciel. La petite saul¬
terelle s'est estendue et s'est envolee. Les
gardes sont comme locustes: et tes
petis enfans sont comme les saulte¬
relles des locustes/ lesquelles se confient
es hayes au jour de la froidure. Le so¬
leil s'est esleve/ et s'en sont envolees: et n'a
pas este recongneu le lieu ou elles ont
este. Tes pasteurs ont sommeille etc.
Hieremi.23.C. et. D. ¶ Ilz me sont
faictz tous comme Sodome: et ses ha¬
bitans me sont faictz comme Go¬
morre. Ne vueillez escouter les pa¬
rolles des prophetes qui vous prophe¬
tisent/ et vous deceoivent. Ilz parlent
la vision de leur cueur/ et non pas de
la bouche du seigneur.
¶ Hierosme sur l'exposition de sainct Mat¬
thieu/ au .xxiiii. Chapitre. au .iiii. livre.
¶ Certainement plusieurs viendront en mon nom/
disant: Je suis Christ etc. Vous avez ouy que
Antechrist doibt venir: maintenant y a plusieurs
Antechristz. * Je estime que tous les princes des
heresies sont Antechristz et enseignent soubz le
nom de Christ les choses qui sont contraires a
Christ. Et n'est pas de merveille si nous en voy¬
ons aucuns estre seduictz d'iceulx/ quant le sei¬
gneur a dit/ Et en seduyront plusieurs.
¶ Quant doncques vous verrez l'abhomination.
L'abhomination de la desolation peult estre
entendue/ toute mauvaise doctrine: laquelle quant
nous la verrons tenir au lieu sainct/ c'est a dire
en l'eglise/ et qu'elle se monstrera comme dieu: adonc
debvons nous fuyr de Judee aux montaignes:
c'est a dire en delaissant la lettre qui tue/ et la
malice des juifz: nous debvons approcher les
montaignes eternelles/ desquelles dieu enlu¬
mine merveilleusement.
¶ Hierosme sur Malachias/ au .ii.
chapitre/ au. cxxxi. fueillet.
¶ Mais vous vous estes retirez de la voye et en
avez plusieurs affoibly en la loy: vous avez cor¬
rompu le testament de Levi/ dit le seigneur dieu tout
puissant. Et vous ay mis come contemptibles/ et
dissolutz entre toutes les gentz: pour ce que vous
n'avez point garde mes voyes: mais estiez ac¬
cepteurs des personnes en la loy etc. J'ay dit au
Deuteronome par Moyses. Donnez a Levi
sa doctrine/ et a l'homme juste la verite etc. Mais
vous sous estes retirez de la droicte voye/ et avez
decline/ quant je disoye. * Ne declinez ne a la
dextre ne a la senestre et en avez plusieurs affoi¬
blis en la loy/ et scandalisez. * Decliner a la
dextre: c'est de soy abstenir des viandes que dieu a
cree pour en user/ condemner les nopces/ et encour¬
rir ce qui est dit en ung aultre lieu. * Ne soie pas
fort juste. Soy destourner a la senestre/ c'est
quant aucun se donne a luxure et a paillardise/ et
scandalize plusieurs en la loy: auquel vauldroit
mieulx que la meulle d'ung moulin fust pendue a
son col/ et qu'il fust plonge au profond de la mer.
¶ Augustin/ au .iii. livre du baptesme
contre les Donatistes au .ix. chapitre.
¶ Parelleiment Honoratus Attuca a dit. Veu
que Christ est la verite: nous debvons plus tost
ensuyvir la verite que la coustume.
¶ Augustin respondist.
¶ Mais si la verite demonstre que ce doibt estre
retenu que ceste coustume avoit oste: il sera ma¬
nifeste que ceste n'a pas este instituee vainement/
ne vainement confermee.
¶ Felix Evesque.
¶ Que nul ne prepose la coustume devant la
raison et la verite: car raison et verite tousjours
mettent hors la coustume.
¶ Une sentence de Castus evesque
au .v. Chapitre.
¶ Celuy qui se presume de ensuyvir la coustu¬
me en contennant la verite: ou cestuy est envieux
et maling envers les freres ausquelz la verite est
revelee: ou il est ingrat envers dieu: par l'inspi¬
ration duquel son eglise est instruicte.
¶ Cyprian ad Pompeium contre
l'epistre de Estienne.
¶ Aussi la coustume qui estoit eslevee envers
aucuns ne doibt pas empescher/ parquoy la
verite aye moins de puissance/ et que elle ne
vaincque. Car coustume sans verite/ c'est an¬
ciennete d'erreur: pourquoy en delaissant l'er¬
reur suyvons la verite.
Miche.6.C. ¶ Justifieray je la ba¬
lance injuste/ et les faulx poidz du sac¬
chet? Esquelz ses riches sont remplys d'ini¬
quite: et ceulx qui habitoient en icelle
parloient mensonge: et leur langue estoit
fraudulente en leur bouche.
¶ Augustin au .ii. livre du baptesme con¬
tre les Donatistes au .vi. Chapitre.
¶ Ne apportons point de faulses balances la
ou nous pesons ce que nous voulons/ et ainsi
que nous voulons selon nostre arbitre/ en disant:
Ce est legier: mais apportons la divine balance
des escriptures sainctes comme des thresors du
seigneur: et pesons en icelle les plus pesantes
choses/ mesme ne les pesons point/ mais recon¬
gnoissons les/ estre pesees du seigneur.
Mat.23.A. ¶ Sur la chaiere de
Moyse se sont assis les scribes et les
pharisiens. Gardez doncques toutes
les choses qu'ilz vous diront: mais ne
vueillez faire selon leurs oeuvres.
¶ Augustin sur sainct Jehan/ au .xlvi.
traicte/ au .x. Chapitre.
¶ Veritablement en seant sur la chaiere de
Moyse s'ilz enseignent la loy de dieu: il s'ensuit
doncques que dieu enseigne par eulx. * Mais si
ceulx icy vuellent enseigner leurs choses/ ne
les vueillez point ouyr/ et ne les faictes point.
Car veritablement telz quierent leurs propres
choses/ et non pas les choses de Jesuchrist.
¶ Augustin au .iiii. livre de la doctrine
chrestienne/ au .xxvii. chapitre.
¶ Ilz disent et n'en font riens. De quoy dit l'apo¬
stre. * Soit que par occasion/ ou par verite Christ
soit annonce. Christ aussi est la verite: et toutes¬
foys il peult estre aussi annonce/ et non pas en
verite * c'est a dire que par cueur deprave et mau¬
vois on annonce les choses qui sont veritables.
Ainsi veritablement est Christ annonce de ceulx
qui demandent leu propre utilite/ et non pas ce qui
est de Jesuchrist. Mais pourtant que les bons fi¬
deles ne escoutent pas tous les hommes/ mais
en obedience escoutent mesme le seigneur qui
dit. Faictes ce qu'ilz vous dient/ mais ne faictes
point ce qu'ilz font: car ilz dient/ et si n'en font
riens: pourtant telz sont ouys utilement lesquelz
aussi sont inutilement. Car ilz advisent de cher¬
cher leur propre utilite mais ilz ne osent pas en¬
seigner leurs choses/ ascavoir eulx estant au
hault lieu du siege de l'eglise/ laquelle eglise a
este constituee par saine doctrine. Pour laquelle
chose le seigneur par avant qu'il parlast de telz que
j'ay faict memoire/ il premist. Il se sont assis
sur la chaiere de Moyse. * Ceste chaiere donc¬
ques n'estoit pas leur chaiere/ mais estoit la
chaiere de Moyse: elle les constraingnoit de bien
dire combien aussi qu'ilz ne feissent pas bien. Ilz
faisoient doncques leurs propres choses en leur
vie: mais la chaiere d'autruy ne parmettoit
pas qu'ilz enseignassent leurs choses. Et ainsi
ilz proffitent a plusieurs en disant ce qu'ilz ne
font pas: mais ilz proffiteroient a beaucoup
plus de gens/ en faisant ce qu'ilz dient.
¶ Origene sur sainct Matthieu
en la .xxv. homelie.
¶ Sur la chaiere de Moyse se sont assis les
scribes et les Pharisiens etc. Ce que j'estime estre
ainsi. Ceulx qui se dient interpreter la loy de
Moyse/ et en ce se glorifient: ou ceulx qui se dient
monter sur ces choses/ telz sont assis sur la
chaiere de Moyse. * Ceulx doncques qui ne se reti¬
rent pas de la lettre de la loy sont appellez scri¬
bes. Et ceulx qui se dient estre plus grans en au¬
cune chose/ et se divisent eulx mesmes des au¬
tres come meilleurs que plusieurs autres/ selon ce
sont appellez pharisiens/ lesquelz sont interpretez/
divisez et separez. Car Phares est appellee di¬
vision. * Mais apres la venue de Christ/ ilz sont
assis sur la chaiere de l'eglise/ qui est la chaiere et
le throsne de Christ. Et come les scribes et phari¬
siens estoient mal assis sur la chaiere de Moyse/
et ceulx qui entendoient bien la loy et la bailloient
bien estoient bien assis: ainsi pareillemẽt aucuns
sont assis sur la chaiere de l'eglise * qui disent les
choses qu'il fault que ung chascun faice/ mais ne
les font pas: et lient pesantz fardeaux si les met¬
tent sur les espaules des hommes/ et ne les veullent
pas mouvoir de leur doigt. Desquelz disoit le
sauveur. * Quiconque brisera l'ung de ces tres
petis commandemens icy/ et que ainsi aura ensei¬
gne les hommes: cestuy sera appelle le plus pe¬
tit au royaume des cieulx. Et ne faictes point
selon leurs oeuvres: mais faictes tout ce qu'ilz
vous diront. * Il reprent doncques telle maniere de pre¬
dicateurs: lesquelz non seullement ne font pas ce
qu'ilz dient: mais aussi cruellement et sans miseri¬
corde/ et non pas selon l'estimation des forces
d'ung chascun escoutant/ mais plus qu'ilz n'ont de
puissance leur enjoignent: * come ceulx qui deffendent
de marier: et contraignent les gens a une ordure
immoderee par ce qu'ilz deffendent ce qui est expedient.
Ceulx aussi qui enseignent de soy abstenir des
viandes et autres telles manieres de choses:
ausquelles choses ne doibvent nullement les
fideles estre constrainctz. Ilz imposent les
gros fardeaux par la parolle de leur expo¬
sition/ contre la volunte de Christ/ disant:
* Mon joug est doulx et mon fardeau est
legier. * Et souvent voit on que ceulx qui ensei¬
gnent telles choses contre leurs parolles: en fai¬
sant toutes choses pour les personnes des homes/
et pour les vaines gloires: come la parolle ensuy¬
vant le monstre/ disant. Ilz font toutes leurs oeu¬
vres/ affin qu'ilz soyent estimez des hommes.
¶ Origene eur Ezechiel/ en la
septiesme Homelie.
¶ Faictes aussi tout ce qu'ilz vous dient: mais
ne faictes point selon leurs oeuvres. Ceste pa¬
rolle est pour moy qui enseigne les bonnes cho¬
ses/ et fais le contraire: je suis assis sur la chaiere
de Moyse come le scribe et le Pharisien. O toy
peuple il t'est commande/ que si tu n'as accusa¬
tion de mauvaise doctrine/ ou d'autre enseigne¬
mens que ceulx de l'eglise/ et que tu voye ma vie
coulpable et mes pechez: que tu ne ordonne pas
ta vie selon la vie de celuy qui parle/ mais que
tu faice ce que je dis. * Ne ensuyvons personne:
et si nous voulons ensuyvir quelcun/ Jesuchrist
nous est mis au devant pour l'ensuyvir. Les faictz
des apostres sont escriptz: et congnoissons les
gestes des prophetes par les livres sacrez: ceste
copie est ferme: ce qui est mis au devant est sta¬
ble: tellement que celuy qui desire de l'ensuyvir/
il y peult entrer en seurete.
Ezechi.24.A. ¶ Malediction sur
les pasteurs de Israel qui se nourris¬
soient eulx mesmes. Les troppeaux
ne sont ilz point nourris des pasteurs?
Vous mengiez le laict/ et estiez cou¬
vers des laines: et mettiez a mort ce
qui estoit gras: mais vous ne nour¬
rissiez point mon troppeau.
Osee.4.B. ¶ Tu as mis la loy
de ton dieu en oubly: aussi oublieray
je tes enfans. Selon la multitude d'i¬
ceulx ainsi ont ilz peche en moy: je
mueray leur gloire en vilennie etc. Et
sera le prestre comme le peuple. Et vi¬
siteray sur luy ses voyes/ et luy ren¬
dray ses cogitations.
Osee.8.A. ¶ Iceulx ont regne et
non de par moy: ilz ont este les prin¬
ces/ et n'en ay riens sceu. Ilz ont faict
des ydoles de leur or et de leur argent
affin qu'ilz mourussent.
Osee.9.B. ¶ Les jours de visi¬
tation sont venus les jours de retri¬
bution sont venus. Congnoissez Is¬
rael que le prophete est fol/ et que l'homme
spirituel est insense. A cause de la
multitude de ton iniquite/ et pour la
grandeur de ta forsenerie: le specu¬
lateur de Effraim/ qui est prophete avec
mon dieu/ a este faict le lach de la
ruyne sur toutes ses voyes. Insensa¬
tion est en la maison de son dieu.
Miche.3.A. ¶ Adonc crieront ilz
au seigneur/ et ne les exaucera pas:
et mucera sa face deulx/ en ce temps
la/ ainsi qu'ilz ont faict injustement
en leurs inventions.
Zacha.11.D. ¶ Je susciteray ung
pasteur en la terre: lequel ne visitera
pas celle qui est delaissee/ il ne cher¬
chera pas ce qui est espars/ et ne sa¬
nera pas ce qui est froisse/ et ne nour¬
rira pas ce qui est en estre: et mengera
les chairs des gras et rompra leurs
ongles. O pasteur et ydole delaissant
le troppeau.
Mala.2.A. ¶ Aussi maintenant
est faict ce commandement a vous pre¬
stres. Si vous ne voulez ouyr/ et si
vous ne voulez prendre a cueur/ pour
donner gloire a mon nom dit le seigneur
des armees/ je envoyeray povrete
en vous: et mauldiray voz benedi¬
ctions/ et les mauldiray pour ce que
ne l'avez point prins a cueur.
¶ Cyprian au premier traicte con¬
tre Demetrianum.
¶ Escoutez la parolle du seigneur vous filz
de Israel: car le jugement du seigneur est contre les
habitans de la terre * pour ce qu'il n'y a sur la ter¬
re/ ne misericorde/ ne verite/ ne congnoissance de
dieu: mais execration/ et mensonge/ homicides/
et larcins/ et adultere sont respandus sur la ter¬
re etc. Dieu dit qu'il est mal content et courrou¬
ce/ de ce que la congnoissance de dieu n'est pas en
la terre: et dieu n'est pas recongneu/ ne crainct.
Dieu accuse les pechez de mensonges et de pail¬
lardises/ de deceptions/ de crudelite/ de blasphe¬
mes/ d'infidelite/ et de fureur: et nul ne retourne
a innocence. * Vous estes mal content que dieu
se courrouce/ comme si vous deserviez quelque bien
en mal vivant/ comme si toutes les choses qui
adviennent n'estoient pas moindres encore et
plus legieres que voz pechez etc. Tu te plains
de la sterilite ou de la famine/ comme si la sei¬
chere se faisoit plus grande famine que les ra¬
pines et gourmandises/ comme si la povrete ve¬
noit d'autre part que des exactions annuellement
prinses/ et de l'abondance des superfluitez. Tu
te plains que le ciel est ferme pour les pluyes/
quant ainsi les greniers sont fermez en la ter¬
re. Tu te plains que les choses croissent peu/
comme si les choses qui croissent estoient baillees
aux povres. Tu blasme la peste et la mort/
quant par icelle peste ou par la mort sont descou¬
vers ou augmentez les crimes et delictz/ quant
quelque misericorde n'est faicte aux malades/
* et aux mortz abonde rapine et avarice: et ceulx
mesmes sont craintifz aux oeuvres de pitie/
lesquelz sont assez temeraires aux mauvais
gaignages: et fuyent la mort de ceulx qui meu¬
rent/ mais appetent les despouilles de ceulx qui
meurent/ tellement qu'il semble que en leur ma¬
ladie sont par adventure delaissez povres et mi¬
serables affin qu'ilz ne puissent eschapper de la
maladie. Car cestuy veult bien que le malade pe¬
risse quant il vient a mettre la main sur ses
biens. Telle terreur de mort ne peult donner la
discipline d'innocence: et entre le peuple qui jour¬
nellemẽt et continuellement se meurt/ nul tou¬
tesfoys ne considere qu'il est mortel. * On court
d'ung coste et d'autre/ on ravit/ on prent a tous
costez. Il n'y a nulle dissimulation de piller/ on
n'en faict quelque conscience. Comme s'il estoit li¬
cite/ comme s'il estoit de necessite/ comme celuy qui
est sans rapiner ne congnoisse pas son propre coust
et dommaige/ ainsi se haste ung chascun de rapi¬
ner. Il y a aux larrons aucune vergongne de pe¬
che: car ilz ne demandent que les lieux desertz et la
ou il n'y a personne/ et les fosses: et font illec telle¬
ment leur peche/ que au moins le peche des pecheurs
est couvert par les tenebres et par la nuict. Mais
l'avarice publicquement monstre sa forsenerie:
et icelle par son audace asseuree en la lumiere
du marche establit les armures de la cupidite
invincible.
¶ Cyprian au sermon de la Jeune
et de la tentation du seigneur.
¶ Se l'eglise aujourd'huy avoit Moyse et Aa¬
ron et Samuel: ilz seroient exaucez quant ilz
prieroient. Et si Job et Noe et Daniel prioient/
pardon seroit donne au peuple. * On ne treuve
aujourd'huy guere de Phinees/ qui vienne a tres¬
percer les impudicques: on ne treuve guere de
Moyses/ qui mette a mort les sacrileges: on ne
treuve guere de Samuelz/ qui pleure les ino¬
bediens: Job n'est guere trouve/ qui offre sacrifice
pour la negligence des enfans: Aaron n'est guere
trouve/ qui declaire devant Pharaon les mena¬
ces du seigneur: Noe n'est guere trouve/ qui faice
provision d'une arche plastree de colle pour ceulx
ausquelz est le peril de nyer. * En plourant je dis
avec l'apostre/ les magistratz estre les ennemis
de Christ/ lesquelz saveurent les choses terriennes:
desquelz le ventre est leur dieu/ lesquelz comme impu¬
dentz se resjouyssent et se glorifient es choses qu'il
n'est pas licite de dire. * Les temps perilleux sont
venus que l'apostre a predit: ausquelz des amateurs
de volupte plus que de dieu/ ayant apparence
de pitie mais renonceant a vertu/ sont trouvez
en fort grand nombre entre les prelatz et pre¬
vostz: lesquelz ne toucheroient pas d'ung doigt
ne les jeunes ne les oraisons: lesquelz ont les
mains plaines d'iniquite/ et sont leurs mains
chargees de dons. On demanderoit en vain des
miracles de eulx/ ne aussi quelque ayde: car
ceulx qui contemnent le seigneur ne sont pas
ydoines intercesseurs: et ne peuvent convenable¬
ment approcher pour rapaiser celuy qu'ilz offen¬
sent continuellement.
¶ Au mesme sermon au fueillet .ccccxlii.
¶ Le diable est menteur/ et promet de donner gran¬
des choses a ceulx qui obeissent a luy. * Ce mal
icy est espars en toute l'eglise: et est une commune
pestilence/ qui en a prins sans nombre/ que ceulx qui
estoient en liberte/ pour la gloire de ce monde se sont
vendus en serviteurs: et sont deputez en servitude
par vices et par paction obligez viennent a donner au
diable le chirographe de tesmoignage. Les vo¬
luptez sont achetees par toute chose illicite: et les
grosses paillardises sont cherchees par tout pe¬
che. Le traistre Judas voulant vendre Christ/
demanda aux princes des prestres ung pris taxe/
disant: * Que me voulez vous donner/ et je le
vous livreray? L'amour de gaignage se boute
jusques a la mort du seigneur: et le desir de gaigna¬
ge ne espargne pas la vie du sauveur. * Aussi
ambition doit au sein des prwstres/ la repose elle
en l'ombre/ et se muce fraudulentement au lieu se¬
cret de la chambre. * Simon du temps des apostres
estimant que le sainct esprit se vendit: il vint a Pier¬
re avec dons/ et voulut acheter la puissance par
laquelle il peult gaigner plus grandes choses.
* Ceste forme de sacrilege court par tous les of¬
fices et les degrez de l'eglise: et ambition ne laisse
riens qu'elle ne espreuve. Et ne fault pas doubter
que ce ne soit l'affaire du diable/ et ses marchan¬
dises: et tous ceulx qui font telz marchez sont
ses marchans: et que par telle marchãdise ne leur
sera riens donne de luy/ s'ilz ne sont premier faitz
apostatz et separez de dieu. Le tenteur s'approche
sans vergongne des ambitieux/ et en proposant
une condition perverse/ promet les choses oultre
lesquelles la convoitise ne se peult estendre: asca¬
voir la seulle dignite de tous les royaulmes/
et la domination de tout le monde: tellement que
entre tous les mondains ung homme ait la puis¬
sance comme dieu: et auquel toutes choses soyent
subjectes/ et que toutes choses luy payent ung ge¬
neral tribut/ come au plus excellent et principal.
Quelle chose desire tu plus par avarice? Ton
ambition se peult elle contenter en ceste chose: ou
ta famine se peult elle rassasier par la souppe
de ce monde icy jectee en tes dentz/ et par toute la
masse de toutes choses boutee en tes machoi¬
res? Tu as le monde/ mais tu n'as point dieu: le
monde se passera: toy qui ne seras point stable/ cher¬
ras avec luy: tu passeras aussi et trebucheras.
¶ Augustin sur sainct Jehan/ au
xlix. traicte/ au .ix. chapitre.
¶ Combien que le seigneur Jesuchrist ait faict
beaucoup de choses/ qui n'ont pas este escriptes/
comme aussi le tesmoigne son propre evangeliste:
ascavoir le seigneur Jesuchrist avoir dit et faict
beaucoup de choses qui ne sont pas escriptes/
* toutesfoys les choses ont este esleutes pour
escripre lesquelles on veoit estre suffisantes pour
le salut des croyans.
Colos.2.C. et .D. ¶ Que nul
doncques ne vous juge en boire/ ou
en menger/ ou en partie du jour de la
feste/ ou du nouveau moys/ ou des
sabbatz/ qui sont l'ombre des choses
a venir/ et le corps de Christ. Que
nul par voulunte ne vous seduise/
cheminant en dejection de sens et en la
religion des anges/ lesquelles choses
na point veu/ enfle en vain du sens
de sa chair etc. Ne touchez/ si ne gou¬
stez et ne tastez point: toutes lesquel¬
les choses par tel usaige viennent en
mort selon les commandemens et doctri¬
nes des hommes etc.
¶ Augustin ad Paulinum en la .lix. epistre.
¶ L'apostre vrayement a mis leurs parolles
par mocquerie/ par lesquelz il ne vouloit pas
qu'ilz fussent seduictz de ceulx qui discernoient les
viandes/ selon la veneration des anges: et ainsi
jugeant de ce monde/ dient: Ne touchez/ si ne gou¬
stez et ne tastez point: combien que toutes choses
soient nettes aux netz. Et ceulx a qui ainsi re¬
scripvoit/ craignoit qu'ilz ne fussent seduictz des
umbres des choses par le doulx nom de scien¬
ce: et qu'ilz ne fussent destournez de la lumiere de
verite/ qui est en Jesuchrist nostre seigneur. * Et
veoit qu'il se failloit garder de ceste solicitude
de telles vaines et superflues observations/ soubz
le nom de sapience ou de science: et aussi de la
superfluite des gentilz/ principalement de ceulx
qui estoient appellez philosophes * et aussi de la
mode Judaicque/ la ou debvoient estre ostez les
umbres des choses a venir/ pour ce que leur lu¬
miere qui estoit Christ estoit venue. Car par
principalitez et par puissances la superstition
des gentilz ou les philosophes seduisoient les
hommes/ en annonceant (celle qu'ilz appellent
Theologie) par les elementz et observations de
ce monde. Et desire merveilleusement qu'ilz con¬
temnent ces choses icy comme choses merveilleu¬
ses: quant il leur monstre qu'ilz sont faictz le
corps de ce chief/ disant: Et estes parfaictz en
luy. Que nulz doncques (dit il) ne vous juge
en viande: comme s'il avoit dit toutes ces choses
icy/ a cause que ces gens icy estoient deceuz et re¬
tirez de la verite/ par telles observations/ par
laquelle verite estoient libres. De laquelle est
dit en l'evangile. * Et la verite vous delivrera.
* C'est une chose infame (dit il) et mal propice/ et
contraire a la noblesse de vostre liberte/ que la
ou vous estes le corps de Christ/ que vous soyes
seduictz par les umbres/ et que vous soyez esti¬
mez estre vaincus comme pecheurs/ se vous lais¬
sez a garder ces choses. Que nul doncques ne
vous juge et vaincquisse: comme il soit que soyes
le corps de Christ: en voulant estre estime hum¬
ble de cueur/ en la veneration des anges en met¬
tant au devant les choses qu'il n'a pas veu. Ou
comme aucuns livres ont. En mettant devant les
choses qu'il a veu. Car ou il a voulu ainsi dire.
* En mettant au devant les choses qu'il n'a pas
veu: pour ce que les hommes font ces choses icy par
suspicions et opinions/ non pas qu'ilz ayent veu que
telles choses se doibvent faire. Ou vrayement en
mettant au devant les choses qu'il a veu: de ce qu'il
estime estre grandes choses/ a cause qu'il les a veu
estre gardees en aucuns lieux par les hommes/
desquelz adjouste foy a leur auctorite/ voire aussi
sans en rendre quelque raison: et pourtant estime il
estre grand/ de ce qu'il luy est advenu de veoir les
secretz d'aucuns sainctz. Apres ces parolles donc¬
ques/ il met les parolles de ceulx qui jugent de ce
monde/ par telles observations comme raisonna¬
bles iceulx estant enflez d'une vanite affectee de
humilite. Ne touchez si ne goustez et ne tastez
point/ etc. Il ne veult pas qu'ilz soient juges en
ces observations/ la ou on dit. Ne touchez si ne
goustez/ etc. * Toutes ces choses icy ne font
plus tost que corrompre/ si on s'en abstient tellement
que l'homme abuse d'icelles: c'est a dire/ qu'il n'en vueille
pas user a cause des commandemens et doctrines
des homes. * Gardez que nul ne vous deceoive
par vaine philosophie. Et quelle chose signi¬
fie philosophie/ sinon desir de sapience? Ces cho¬
ses doncques (dit il) ont vrayement quelque ap¬
parence de sapience: c'est a dire/ desquelles aucune
raison peult estre rendue/ selon les elementz de
ce monde et les puissances et principalitez/ pour
l'observation et lhumilite du cueur. Car ilz font
ces choses/ affin que le corps soit humilie par
le vice de superstition: en ce qu'il n'espargne pas
le corps/ quant il est prive de telles viandes des¬
quelles il est contrainct de soy abstenir: non pas
que en quelque honneur la chair en soit rassa¬
siee: non pas que plus honnorablement la chair
soit rassasiee d'une viande que de l'aultre/ quant
a sa necessite n'appartient sinon d'estre rassasiee
et soustenue de quelque viande que ce soit/ con¬
venable a sa sante.
1.Timo.4.A. ¶ Mais l'esprit dit
manifestement/ que es derniers temps/
aucuns se retireront de la foy/ enten¬
dant aux espritz d'erreur/ et aux doctri¬
nes des diables/ parlant mensonge
en hypocrisie/ et ayant la conscience
cauterisee/ deffendant marier/ et com¬
mandant de soy abstenir des vian¬
des/ que dieu a cree pour en prendre
aux fideles/ et a ceulx qui ont con¬
gneu la verite/ avec action de graces.
Car toute creature de dieu est bonne:
et ne doibt on riens rejecter de ce qui
est prins avec action de graces.
Tite.1.D. ¶ Toutes choses sont
nettes a ceulx qui sont netz: mais aux
souillez et aux infideles riens n'est
net mais leur pensee et leur conscience
sont souillees. Ilz se confessent congnoi¬
stre dieu: mais ilz le nient par oeuvres/
quant ilz sont abhominables et incredu¬
les et reprouvez a toute bonne oeuvre.
Rom̃.14.C. ¶ Ne jugeons doncques
plus l'ung l'aultre: mais jugez plus
tost/ que vous ne donnez empesche¬
ment au frere. Car toutes choses
sont nettes: mais c'est mauvaise cho¬
se a l'homme/ qui mangeue en don¬
nant empeschement.
¶ Augustin au liure contre Adamantum
Manicheen/ au .xiiii. Chapitre.
¶ En verite aussi l'apostre dit toutes choses
estre nettes selon la foy: et sont souillees a celuy
qui les estime souillees: * et que adonc se doibt on
abstenir d'icelles/ quant on les prend ainsi par
empeschement: c'est a dire/ quant aucun estime par
son infirmite qu'il doibt abstenir de toute chair:
craignant qu'il ne viengne a manger de celle qui est
offerte aux ydoles: et pourtant peult estimer que
celuy qui en menge/ faict cela en l'honneur des ydo¬
les/ et de ce estre griefvement offense: la ou ceste
chair qui est immolee aux ydoles/ si elle est mengee
de celuy qui a foy/ et qui le ignore estre offerte/ ne
peult souiller personne. * Parquoy en ung au¬
tre lieu le mesme apostre deffend de interroguer/
quant on achete quelque chose de la boucherie/
ou que aucun est appelle de quelque infidele au
soupper/ et qu'il voit qu'on luy apporte de la
chair a la table laquelle iceulx estiment estre sou¬
illee: non pas a cause de l'immolation/ mais pour
ce que c'est chair: come il soit que l'apostre publie tou¬
tes choses estre nettes/ et toute creature estre bon¬
ne/ et que toutes choses sont sainctifiees par la pa¬
rolle et l'oraison: et toutesfoys se fault abstenir
d'icelles/ se par adventure aucun par estre peu
ferme en est offense. Et les a signifie manifeste¬
ment en quelque lieu/ disant. * Que es derniers jours
viendroient aucuns qui deffendroient marier/ et se
abstiendroient des viandes que dieu a cree. * Mais
il les designe proprement telz/ qu'ilz ne se abstien¬
nent pas de telles viandes ou pour refrener leur
concupiscence/ ou pour supporter l'infirmite d'au¬
truy: mais pour ce qu'ilz estiment qu'elles sont immun¬
des/ et nient que dieu soit le createur d'icelles. Mais
nous/ tenons la doctrine apostolicque/ disant: * que
toutes choses sont nettes a ceulx qui sont netz/
en gardant la moderation evangelicque * tellement
que noz cueurs ne soient pas grevez de gourman¬
dise et d'ivrongnerie/ et des cures de ce siecle.
Heb.13.B. ¶ Certainement il est bon
de fortifier le cueur de grace/ et non pas
de viandes/ lesquelles n'ont pas proffite a
ceulx qui ont chemine en icelles etc.
¶ Athanaise/ au livre des expositions
sur l'epistre aux Hebrieux.
¶ Icelles choses veritablement sont ces doctri¬
nes estranges. Et reprend ceulx qui avoient ame¬
ne l'abstinence Judaicque des viandes et telle ob¬
servation. Car (dit il) vous debvez estre forti¬
fiez de grace/ c'est a dire/ de foy: et debvez estre
tres certains/ que riens n'est aucunement souille: et que
toutes choses sont pures a celuy qui croit. Et
ainsi ceste foy est necessaire/ et non pas l'obser¬
vation des viandes. * Car ceulx qui se gardent
des viandes: c'est a dire ceulx qui ont leur affe¬
ction tousjours en telle maniere d'observer les
viandes: c'est une chose tres manifeste que telz
n'ont riens prouffite: non plus que ceulx qui
se separent hors des termes de la vraye foy/ et ser¬
vent totallement a loy inutile. Car quel prouffit
avoient ilz de telles observations? Quant vraye¬
ment estoient si plains de malice/ qu'ilz ne pou¬
voient estre participans des sacrifices.
Matth.15.B. ¶ Ce qui entre en
la bouche ne souille pas l'homme:
mais ce qui sort de la bouche/ cela
souille l'homme.
1.Corinthi.10.F. ¶ Tout ce qui
se vend a la boucherie/ mengez le:
sans riens interroguer/ a cause de
la conscience.
Rom̃.14.A. ¶ Mais supportez
celuy qui est foible en la foy: non pas
en discutant des pensees. Car l'ung
croit qu'il peult menger toutes cho¬
ses: et celuy qui est foible/ il mengeue
la poree etc.
¶ Augustin au livre des propositions
sur l'epistre aux Romains/ en
la .lxxviii. proposition.
¶ Supportez celuy qui est debile en la foy: non
pas en discutant des pensees. Ce dit il affin que
nous supportons celuy qui est debile en foy * et que
par nostre fermete nous soustenons la debilite
d'autruy: et que ne discernons point en jugeant
ses cogitations: c'est a dire come ayant la hardies¬
se de donner la setence du cueur d'autruy que
nous ne voyons point. Ce qu'il poursuit et dit.
Car l'ung veritablement croit qu'il peult men¬
ger toutes choses. Mais celuy qui est debile:
il mengeue la poree. Pourtant que en ce temps
la plusieurs desja fermes en la foy/ et congnois¬
sant selon la science du seigneur * que les choses qui
entroient en la bouche ne souilloient pas/ mais
seullement ce qui en sortoit: pour ce mengeoient ilz in¬
differentement les viandes sans en faire conscience.
* Mais aucuns qui estoient plus debiles se
abstenoient des chairs et du vin: craingnant que
par ignorance ilz ne leur advint de menger
de celles qui estoient sacrifiees aux ydoles.
Car adonc toute chair qui estoit sacrifiee aux
ydoles/ estoit vendue en la boucherie: et les gen¬
tilz faisoient sacrifices aux ydoles des premiers
fruictz de leur vin: et faisoient mesme aucuns
sacrifices aux pressoirs. L'apostre doncques com¬
mande aussi a ceulx qui sans conscience usoient
de telz vivres: qu'ilz ne desprisassent pas la debi¬
lite des autres qui se abstenoient de telles vian¬
des et de tel boire. Et commande aussi a ceulx qui
sont foibles/ qu'ilz ne jugeassent pas estre souil¬
lez/ ceulx qui mengeoient la chair et qui beuvoient le
vin. * Car les fermes par contumace contemnoient
les foibles: et les foibles jugeoient temerairement
les fermes. Et ce qu'il dit. Toy/ qui es tu qui juge
le serviteur d'autruy? * Pour ce le dit il: affin que
des choses qui peuvent estre faictes de bon et de
mauvais couraige/ nous delaissons le jugement
a dieu: et que nous ne ayons la hardiesse de don¬
ner la sentence du cueur d'autruy: que nous ne voyons
point. Mais es choses qui sont tellement mani¬
festes/ que on congnoit bien qu'elles ne se peuvent fai¬
re par bon et chaste couraige: il n'est pas reprou¬
ve si nous en jugeons. Et ainsi ce qui est dit des
viandes: pour ce que on ne scait pas de quel cou¬
raige il est faict: il ne veult pas que nous en soyons
les juges/ mais dieu. * Mais de ceste infame
paillardise/ la ou aucun avoit la femme de son
pere: il commanda que cestuy debvoit estre juge.
* Toutes oeuvres doncques qui sont si manife¬
stes/ que l'homme ne peult dire/ je l'ay faict a
bonne intention: telles doibvent estre jugez de
nous: mais toutes celles qui se sont tellement/
qu'il est incertain de quelle intention elles sont
faictes: elles ne sont pas a juger: mais doibvent
estre gardees pour le jugement de dieu. Comme il
est escript. Ce qui est secret/ appartient a dieu:
mais ce qui est manifeste/ appartient a vous et a
voz enfans. Que si les gentilz considerent bien ce¬
ste chose: qu'ilz entendent ces choses icy par foy/
par laquelle ilz croyent que toutes choses sont net¬
tes aux netz/ et qu'ilz ne se doibvent pas eslever
contre ceulx qui par adventure estoient debiles
en la foy/ de la circoncision: lesquelz pour la
communication des ydoles ne osoient nulle¬
ment menger chair.
2.Tim̃.3.A.B. ¶ Mais ce deb¬
vez vous scavoir/ que es derniers jours/
y aura des temps perilleux: et seront les
hommes amateurs de eulx mesmes/ con¬
voiter/ eslevez/ orgueilleux/ blas¬
phemateurs/ inobediens aux parentz/
ingratz/ plains de vices/ sans affe¬
ction/ sans paix/ criminateurs/ incon¬
tinens/ cruelz/ sans benignite/ trai¬
stres/ temeraires/ enflez/ aveuglez/
amateurs de voluptez plus que dieu.
Ayant aussi apparence de pitie: mais
delaissant la vertu d'icelle. Et te gar¬
de de ceulx la. Car d'entre eulx sont
ceulx qui penetrent les maisons: et
meinent en captivite les femmelet¬
tes chargees de pechez/ lesquelles
sont menees de divers desirs: tous¬
jours apprehendant/ et jamais parve¬
nant a la science de verite. * Et ainsi
que Jannes et Jambres resisterent a
Moyse: ainsi pareillement resistent
ilz a verite etc.
Titũ.1.C. ¶ Il en y a aussi plu¬
sieurs inobediens vains en parol¬
les/ et seducteurs: et principalement
ceulx qui sont de la circoncision/
lesquelz il fault reprendre/ lesquelz
subvertissent toutes maisons/ en
enseignant ce qu'il ne fault pas en¬
seigner/ pour en avoir gaing deshon¬
neste. Pour ceste cause/ reprens les
durement: affin qu'ilz soyent sains
en la foy/ sans entendre aux fa¬
bles Judaicques/ ou aux mande¬
mens des hommes qui se divertis¬
sent de la verite. Ilz confessent qu'ilz
congnoisent dieu: mais ilz le nient
par oeuvres: veu qu'ilz sont abhomi¬
nables et incredules/ et reprouvez a
toute bonne oeuvre.
2.Pet̃.2.A. ¶ Mais il y a eu des
faulx prophetes au peuple: comme
aussi entre vous y aura des mai¬
stres menteurs: lesquelz introdui¬
ront des sectes de perdition/ et nie¬
ront dieu/ celuy qui les a rachete/
en faisant venir sur eulx une ha¬
stive perdition. Et plusieurs ensuy¬
vront leurs luxures/ par lesquelz la
voye de verite sera blasphemee: et fe¬
ront marchandise de vous par ava¬
rice/ en parolles fainctes.
Jude.F. ¶ Aussi vous mes bien
aymez/ ayez memoire des parolles
ont este predictes par les apostres
de nostre seigneur Jesuchrist/ et vous
disoient. Que aux deriers temps
viendront des trompeurs/ chemi¬
nant selon leurs desirs en faictz sans
pitie. Iceulx sont qui se separent
eulx mesmes: sensuelz/ qui n'ont pas
l'esprit etc.
¶ Hierosme sur l'exposition de Hiere¬
mie/ au .iii. chapitre.
Hiere.3.D. ¶ Va et crie/ ou lis ces
parolles icy contre Aquilon/ et diras. Re¬
tourne toy Israel qui es adversaire etc.
¶ Tout hereticque habite en Aquilon: et a per¬
du la chaleur de la foy: et ne peult ouyr ce que
dit l'apostre. * Fervens en esprit. Et pourtant
qu'il s'est du tout donne aux voluptez/ il s'est re¬
tire du seigneur: et a espars ses voyes par autre
doctrine/ et a ensuivy la volupte. * Il n'y a nul¬
le heresie/ sinon celle qui pour la gloutonnie et
le ventre est inventee: affin qu'elle seduise les
femmelettes chargees de pechez. Desquelz est
veritablement dit. * Lesquelz devorent mon
peuple comme la viande de pain. Et ceulx que
Christ note/ disant. * Qui devorent les mai¬
sons des vefves.
Hieremi.3.F. ¶ Convertissez vous
a moy/ vous filz qui retournez.
¶ Les Juifz estiment que ce a este accomply apres
le retour de Babilone/ soubz Cyrus le roy de
Perse. Mais il est mieulx acomply en la ve¬
nue de Christ: quant les demourans ont este sau¬
vez. * Et ont este donne des pasteurs selon son
cueur/ ascavoir les apostres et les hommes apo¬
stolicques: et ont nourry la multitude des cro¬
yans/ non pas es ceremonies des ceremonies
des Juifs mais en la science et en la doctrine de
Christ. Et par ce que la predication de l'evan¬
gile a este semee en tout le monde on n'a plus
nullement eu confidence en l'arche du seigneur
qui a este la garde de la loy Mosaicque: mais
iceulx mesmes seront le temple de dieu. Et ne
servirons plus aux sacrifices abolis/ selon les
Nazareens errans: mais ensuyvront l'adora¬
tion spirituelle.
Esaie.8.A.et.B. ¶ Pour ce que
ce peuple icy a deboute les eaues de
Siloe/ qui vont en silence/ et a plus tost
prins Rasim et le filz de Romelias:.
pour ceste chose/ voicy le seigneur qui
fera venir sur eulx les eaues du fleu¬
ve/ fortes et grandes/ ascavoir le roy
des Assyriens.
Esai.55.A. ¶ Vous tous qui avez
soif/ venez aux eaues: et vous qui n'a¬
vez point d'argent/ hastez vous/ ache¬
tez en/ et si mengez. Venez si achetez
sans argent/ et sans quelque eschan¬
gement/ du vin et du laict. Pourquoy
alouez vous l'argent/ et non en pains/
et alouez vostre labeur/ et non pas a
sassiete. Vous qui me oyez/ escoutez/
et si mengez la bonne chose: et vostre
ame se delectera en la graisse. En¬
clinez vostre aureille/ si venez vers
moy: escoutez et vostre ame vivra.
Hiere.9.D.E. ¶ Pour ce qu'ilz ont
delaisse ma loy que je leur ay donne/ et
n'ont pas escoute ma voix si n'ont
pas chemine en icelle: et s'en sont allez
apres la malice de leur cueur/ et apres
Baalim/ ce qu'ilz ont de leurs peres.
Pourtant dit ces choses le seigneur
dieu des batailles/ le dieu de Israel.
Voicy je feray menger a ce peuple icy
L'avoine: et leur donneray de l'eaue du
fiel a boyre: et les espardray entre les
gentilz/ que eulx ne leurs peres n'ont
pas congneu: et envoyeray l'espee
apres eulx/ jusques a ce qu'ilz soyent
consummez.
Hieremie.26.B. ¶ Si vous ne
me escoutez/ tellement que vous
cheminez en ma loy que je vous ay
donne: et que vous escoutez les pa¬
rolles de mes serviteurs prophetes
que je vous ay envoye/ en moy levant
du matin/ et les envoyant/ etc.
Amos.4.B. ¶ Je vous ay aussi
oste la pluye/ quant il y avoit encore
troys moys de reste/ jusques a la mois¬
son: et ay faict plouvoir sur une cite/
et sur l'aultre n'ay pas faict plouvoir.
L'une des parties a este arrousee: et
la partie sur laquelle je n'ay pas faict
plouvoir est seichee.
Aggei.1.C. ¶ Ma maison est de¬
serte: et ung chascun de vous se haste
de faire sa maison. Pourtant sur vous
a este deffendu aux cieulx/ qu'ilz ne
donnassent la rousee: et fut deffendu
a la terre/ qu'elle ne donnast son ger¬
me. Et appella la seicheresse sur la
terre/ et sur les montaignes/ et sur le
froment/ et sur le vin/ te sur l'huyle/ et
sur tout ce que la terre produict: et sur
les hommes et sur les jumentz/ et sur
toute la labeur des mains.
¶ Hierosme/ sur Aggee le prophete au
premier chapitre. au .vi. Tome.
¶ La seicheresse fut appellee/ ou le glaive/
sur la terre/ et sur les montaignes: affin qu'elles
ne portassent plus le froment/ et le vin et l'huyle/
ne tout ce que la terre germe sans labeur. Et ainsi
la parolle de dieu vive et efficace/ et plus aigue
que toute espee trenchant a deux costez/ est ap¬
pellee ou introduicte: affin que l'ame negligente
qui est interpretee terre/ seiche et desirant plus
tost de habiter es lieux concavez/ que de edifier
la maison de dieu: soit frappee de son espee: et
qu'elle perde tout le fruict qu'elle estime avoir.
* L'espee aussi est jectee sur les montaignes qui
se eslievent contre la science de dieu: et sur le fro¬
ment/ le vin et l'huyle: par lesquelles choses: comme
par viandes et par boire et par refection/ les con¬
venticules des hereticques blasonnent les peu¬
ples deceuz. Et pourroit on dire convenable¬
ment leur pain estre le pain de pleurs/ et leur
vin estre la fureur des dragons/ et la fureur in¬
sanable des aspidez. Aussi leur huyle est la pro¬
messe des choses celestes/ par laquelle ilz oingnent
leurs disciples/ et promettent loyer des labeurs:
ce que le prophete a en detestation/ disant: * Mais
l'huyle des pecheurs ne engraissera pas mon
chief. Mais aussi le glaive de dieu frappe tou¬
tes les aultres choses lesquelles sans auctorite
ou tesmoignages des sainctes escriptures/ vou¬
luntairement ilz contreuvent et faingnent/ comme
par tradition apostolicque. Et ce que le prophete
dit sur les hommes et sur les jumentz/ nous deb¬
vons prendre les sens et les cogitations d'iceulx:
ou au moins les raisonnables * c'est a dire/ les
saiges et les non saiges ensemble/ et toute la¬
beur des mains/ et leurs jeunes/ et diverses ob¬
servations/ et ce qu'ilz dorment sur la terre. Les¬
quelz jeusnent tous les ans troys quaresmes et
humilient leur ame/ iceulx principalement crois¬
sant de la racine de Tachian/ oyent l'apostre
sur telles manieres de labeurs qui dit. * Vous
avez souffert grandes choses sans cause. Et
toutes ces choses icy que j'ay dit/ se peult enten¬
dre * des recteurs de l'eglise: lesquelz en edifiant
la maison charnelle/ et solicitant de pourveoir
leurs enfans de grosses possessions: ne ont nul
soing ne de edifier le temple de dieu en eulx mes¬
mes ne l'eglise du seigeur: ne de restaurer celle
qui est infectee et tresbuchee: desquelz souvent
la vie et la parolle mal propice en scandalise
plusieurs et les jecte hors de l'eglise/ et rend la
maison de dieu solitaire. Et ne disons point ces
choses icy/ que nous voulions accuser genera¬
lement tous: mais que en tout office et en tout
degre sont aucuns qui edifient le temple de dieu/
et les aultres qui le destruisent.
2.Pet.1.C. ¶ Sans ensuyvir les
folles fables/ nous vous avons mani¬
feste la vertu de nostre seigneur Jesu¬
christ/ et sa prescience: voire nous qui
sommes faictz les speculateurs de sa
grandeur. Car quant il receut gloire
et honneur de dieu son pere par telle
voix envoyee a luy d'en hault/ de sa
gloire magnificque: ascavoir. Ce¬
stuy est mon filz le bien ayme/ auquel
ay prins ma plaisance: escoutez le.
Et avons ouy ceste voix envoyee du
ciel/ quant nous estions avec luy en
la saincte montaigne. Et si avons
ung fort ferme sermon propheticque/
auquel vous faictes bien par y en¬
tendre comme a une lampe luysante
au lieu tenebreux jusques a ce que
le jour s'esclarcisse/ et que l'estoille du
jour se lieve en voz cueurs/ etc.
¶ Augustin ad Fortunatum en
la .cxcviii. epistre.
¶ Aussi ne debvons nous point estimer toutes
les disputations come les escriptures canonicques/
combien qu'elles soient faictes de gens fort louables:
tellement qu'il ne nous soit licite (sauve l'honneur
des hommes qui leur est deue) de contredire ou re¬
prouver aucune chose en leurs escriptures/ si
par adventure nous trouvons qu'ilz sentent autre¬
ment que la verite ne contient/ entendue par les
autres ou de nous par l'ayde divine.
Je suis tel es escriptures des autres/ quelz
je ueulx que ceulx qui entendent les mien¬
nes/ soient.
¶ Augustin en l'epistre ad Hieronymum
au .iii. Tome/ au .clxi. fueillet.
¶ Certainement je confesse a ta charite: que j'ay
apris de porter cest honneur et ceste crainte seul¬
lement aux livres des escriptures/ qui sont ap¬
pellees canonicques: que je croy fermement que nul
autheur d'icelles les escripvant n'a erre. Mais
si aucune chose est trouvee en icelles lettres/
laquelle semble estre contraire a la verite: je n'esti¬
me autre chose sinon/ ou que le livre est mal
escript/ ou que l'interpreteur a mal entendu ce
qui est dit/ ou que je ne l'entens nullement. * Mais
je lis tellement les autres: que de quelle sainctete
ou doctrine qu'ilz soient excellentz/ je ne les esti¬
me pas pourtant estre veritables/ qu'ilz ont ainsi
ou ainsi dit: mais pourtant qu'ilz m'ont peult
persuader ou demonstrer/ ou par ces autheurs
canonicques/ ou par raison probable qu'ilz ne
discordent pas du vray.
¶ Augustin en la .xlviii. epistre
ad Vincentium.
¶ Mon frere/ ne vueille pas doncques reculler
des escriptures des evesques/ ou des nostres/ com¬
me de Hilaire/ ou de ceste unite (devant que la
partie de Donatus fust separee) comme de Cy¬
prian ou de Agrippin/ aucune contrariete contre
les divins tesmoignages/ tant copieux/ tant
clers/ et tant veritables. * Premierement pourtant
que tel genre de lettres doibt estre distingue de
l'auctorite des escriptures canonicques. Car el¬
les ne sont pas tellement leutes/ que d'icelles on en
prenne tel tesmoignage/ qu'il ne soit nullement li¬
cite d'y contredire/ si par adventure ilz ont sentu
en quelque chose aultrement que la verite ne re¬
quiert. Car aussi vrayemet sommes nous du
nombre de ceulx qui ne desdaignent pas ouyr de l'a¬
postre/ disant: * Et si vous sentez aultrement d'au¬
cune chose: aussi dieu le vous a revele. Mais
toutesfois cheminons en ce en quoy nous som¬
mes parvenus: ascavoir en ceste voye/ qui est
Christ: * car aussi l'integrite et la congnoissance
des lettres de quelque Evesque qu'il noble qu'il soit
ne peult estre gardee/ comme l'escripture cano¬
nicque est gardee partant de lettres et d'ordres de
langues/ et par la succession de la celebration ec¬
clesiasticque. * Contre laquelle toutesfois en y a
eu d'aucuns/ lesquelz soubz les noms des Apo¬
stres ont controuve plusieurs choses. Mais tou¬
tesfois ce a este faict en vain: pour ce qu'elle est
trop bien esprouvee/ trop bien celebree et trop
congneue. Mais aussi de ce a bien monstre cest
efforcement de mauvaise audace/ quelle chose il
peult contre les lettres qui ne sont pas fondees
par auctorite canonicque: quant aussi a eu la
hardiesse de soy eslever contre celles qui sont affir¬
mees de si grand fais de congnoissance.
¶ Augustin au prologue du .iii. livre
de la Trinite.
¶ Ne obeis point a mes escriptures/ come aux
escriptures canonicques/ mais quant tu trou¬
veras en icelles tout ce que tu ne creoys point/
crois le indubitablement. Mais ce que tu tenois
pour certain es autres/ si tu ne le entendz estre
certain/ ne le croys point fermement.
¶ Du mesme au livre de ses
Retractations.
¶ Je ne puis nier/ et si ne doibtz/ comme mesmes
en mes plus grandes oeuvres qu'il y a aussi en
mes petites oeuvres plusieurs choses qui peu¬
vent estre reprimees par juste jugement et sans
quelque temerite.
2.Timo.2.C. ¶ Ne estrive point
par parolles: car il n'est a riens uti¬
le/ sinon pour la subversion des audi¬
teurs. Regarde solliciteusement de
toymesme monstrer louable envers
dieu/ et ung ouvrier sans pouvoir estre
confus: en traictant droictement la
parolle de verite. Mais evite les
choses prophanes et les vaines pa¬
rolles. Car iceulx augmentent fort
l'infidelite/ et leur parolle s'espart com¬
me le chancre. Evite les folles que¬
stions/ et celles qui sont sans discipli¬
ne congnoissant qu'elles engendrent
noises. Mais le serviteur de dieu ne
doibt pas avoir noise: mais fault
qu'il soit doulx envers tous/ docible/
patient/ etc.
¶ Augustin au livre du baptesme contre
les Donatistes/ au .xxvii. Chapitre.
¶ Quant il dit maintenant que l'evesque doibt
estre docible: et qu'il adjouste que cestuy est aussi do¬
cible/ qui est doulx et debonnaire quant a la patien¬
ce d'apprendre. Car il ne fault pas que les evesques
seullement enseignent/ mais aussi qu'ilz apprennent
car cestuy enseigne mieulx/ lequel tous les jours
croist et proffite en apprenant les bonnes choses.
Et ainsi par ces parolles l'homme sainct et remply
de fidele charite monstre assez qu'il ne fault pas
craindre de lire ainsi ses epistres: que si aucune
chose apres trouvee par plusieurs et plus conti¬
nuelles inquisitions/ a conferme l'eglise: que nous ne
doubtons point de l'eviter: car comme il y avoit
plusieurs choses que le bon et saige Cyprian en¬
seignoit/ aussi avoit il quelque chose que Cyprian
docible apprenoit. Mais de ce qu'il nous admon¬
neste/ de recourrir a la fontaine/ c'est a dire a la
tradition apostolicque: et que d'illec nous dressons
le canal en nostre temps/ cela est tres bonne chose
et ce doibt estre faict sans quelque doubte.
¶ Augustin au second livre du baptesme con¬
tre les Donatistes/ au .iii. Chapitre.
¶ Vous avez de coustume de nous mettre au
devant les lettres de Cyprian/ la sentence de
Cyprian/ le conseil de Cyprian. Pourquoy pre¬
nez vous l'auctorite de Cyprian pour vostre scis¬
me: et reboutez son exemple/ pour la paix de l'e¬
glise? * Et qui est cestuy qui ne sache bien que la saincte
escripture canonicque/ tant de l'ancien que du nou¬
veau testament estre contenue par ses certains ter¬
mes: et que icelle est a mettre et preferer devant tou¬
tes les escriptures des evesques passez/ tellement
qu'on ne peult en riens doubter d'icelle/ ne dispu¬
ter ascavoir se tout ce qui est escript en icelle est
manifestement verite? Mais il est licite de re¬
prendre les escriptures des evesques qui ont este
escriptes ou qu'on escript apres la confirma¬
tion des escriptures canonicques: ou par parol¬
le par aventure plus plaine de sapience d'ung cha¬
scun mieulx instruict en telle chose/ ou par
plus grande auctorite des aultres Evesques/
ou par la prudence des saiges ou par les con¬
cilz: se aucune chose est deviee par aventure de
la verite. * Et aussi les concilz qui se font par
une chascune region ou province/ sans nulle
doubte doibvent donner lieu a l'auctorite des
plains concilz qui se font en toute la terre Chre¬
stienne: et les premieres generales determinations
doibvent souvent estre amendees par celles en¬
suyvant: quant par aucune experience des choses
est declare ce qui estoit secret/ et est congneu ce qui
estoit muce: sans aucun tiltre d'orgueil sacri¬
lege/ sans aucune cervelle enflee d'arrogance/
sans aucune contention d'envie mauvaise/ avec
saincte humilite/ avec la paix catholicque/
avec la charite chrestienne.
1.Corin.14.F. ¶ Mais que deux
ou troys prophetes dient et que tous
les autres en jugent: que si aucune
chose est revelee a l'autre qui est assis:
que le premier se taise.
¶ Augustin au .iii. livre du baptesme/ au
iii. chapitre. Et sont les parolles de Cy¬
prian au concil de Carthage.
¶ Nul de nous certainement (dit il )ne s'est esta¬
bly l'evesque des evesques: ou nul n'a constrainct
ses compaignons par terreur tyrannicque a la
necessite de y parvenir. Quelle chose est plus
doulce/ et plus humble? Veritablement nulle
autorite ne nous espouvente/ que nous ne que¬
rons ce qui est veritable. Quant il est (dit il) que
tout evesque pour la licence de sa liberte et puis¬
sance/ a son propre arbitre: comme qu'il ne peult
estre juge de l'autre/ ainsi qu'il ne peult aussi ju¬
ger ung autre. Car il avoit congneu par com¬
bien grande proffondite de sacrement/ alors
toute l'eglise estoit boutee en diverse disputa¬
tion et faisoit estre libre de chercher son arbitre/
affin que la verite examinee fust manifestee.
¶ Hilaire au livre contre les Arrians.
¶ L'eglise espovente par banissemens et par pri¬
sons: et constrainct de croire a elle/ laquelle est
creue par banissemens et par prisons: elle pend
a la volunte des communicans/ laquelle est con¬
sacree par les terreurs des poursuyvans: elle
enchasse les prestres/ laquelle par la fuyte des
prestres est augmentee: elle se glorifie estre ay¬
mee du monde/ laquelle ne povoit estre de Christ/
se le monde ne la eut hay.
¶ Hilaire au livre ad Constan¬
tium Auguste.
¶ Dieu a plus enseigne la congnoissance de
luy qu'il ne la demande: et en donnant l'auctori¬
te a ses commandemens par l'admiration des oeu¬
vres celestes a desprise la volunte constraincte
de le confesser. Se telle maniere de droict estoit
adjoustee a la vraye foy: la doctrine episcopa¬
le viendroit au devant et diroit. Dieu est le dieu
de tout le monde: il n'a que faire du service faict
par necessite: il ne requiert pas la confesse con¬
straincte. On ne le peult tromper mais il peult
estre acqueru. Il est a honnorer plus tost pour
nostre cause/ que pour la sienne. Je ne puis re¬
cepvoir sinon le vueillant. Je ne puis ouyr sinon
celuy qui prie/ je ne puis signer sinon celuy qui
confesse. Il doibt estre cherche par simplesse: il
doibt estre aprins par confesse: il doibt estre ay¬
me par charite: il doibt estre honnore par crain¬
te: il doibt estre retenu par bonne volunte.
Mais aussi pourquoy est ce que les prestres sont
constrainctz par liens de craindre dieu et leur est
commande sur peines/ les prestres sont dete¬
nus par prisons/ le commun peuple estrainct/
est ordonne en la garde de l'ordre enchainee/ les
vierges sont despouillees pour recepvoir la pei¬
ne/ les corps consacrez a dieu sont exposez a
les publicquement regarder/ et sont mis au
fruict de spectacle et de question? etc.
¶ Cyprian contre Demetrianum
au premier traicte.
¶ Et le sang vous sera pour signe par dessus
les maisons/ esquelles vous serez: et regarderay
le sang/ et vous deffendray/ et n'y aura en vous
nulle playe de diminution quant je frapperay
et que je briseray la terre d'egipte. * Et ce qui a precede
en la figure de l'aigneau occis/ le mesme est
acomply en Christ/ apres que la verite s'est ensuy¬
vie. Quant illec fut Egipte frappe/ le peuple
Judaicque ne pouvoit eschapper sinon par le
sang et par le signe de l'aigneau: aussi pareille¬
ment quant le monde sera commence d'estre gaste et
frappe quiconques sera trouve au sang et au si¬
gne de Christ/ cestuy seul eschappera. Regar¬
dez doncques tandis qu'il est temps a la vraye et eter¬
nelle saluation/ et pourtant que la fin du monde est
desja prochaine/ convertissez voz pensees par la
crainte de vostre seigneur dieu. Et que ceste vaine et
debile domination ne vous delecte pas en ce sie¬
cle icy entre les justes et debonnaires/ comme il
soit que au champ lolium et l'avaine domine bien
entre les terres fertiles et bien labourees.
¶ Athanaise au livre de ses expositions
sur l'epistre aux Hebrieux.
¶ Certainement iceulx veillent pour voz ames/
comme ceulx qui doibvent rendre la raison etc. Que
ceulx qui sont les conducteurs des autres enten¬
dent: et aussi ceulx qui president sur les autres.
Car comme il est necessaire que le peuple se mon¬
stre obedient/ et favorisant au prelatz: aussi
fault il que les prestres ayent soing des ames
des autres/ et qu'il veillent toutes les nuictz/
affin de faire le guet sur le salut du peuple com¬
me celuy qui doibt rendre raison pour les pe¬
chez du peuple.
¶ Affin qu'ilz faicent ceste chose en joye/ et non
pas en plourant. Certainement cela ne vous
est pas expedient. Se vous vous rendez sub¬
jectz (dit il) aux prevostz et que vous obeissez a
eulx: vous soulagiez la charge qu'ilz ont prin¬
se pour vous. Car iceulx prelatz seront plus
plaisans et joyeulx par ce que voluntairement
vous vous rendrez obediens. Mais si vous estes
rebelles: et qu'ilz ne desistent pas de veiller sur vous/
et que en veillant ilz ne puissent chastier vostre re¬
bellion: toutesfoys en gemissant vers dieu/ et en
ayant dueil ne cesseront de crier contre vous/ ce que
veritablement vous proffitera de moins a vo¬
stre salut. * Mais entendez/ que ainsi qu'il n'est
point parmis que ceulx qui president aux au¬
tres/ se puissent autrement venger de leurs in¬
jures faictes par les subjectz/ sinon par larmes:
veu que la doulceur et patience d'iceulx doibt estre
sans coulpe: toutesfoys aussi ceste pertinace
et incorrigible inobedience des disciples/ sera
plus vehementement punie: de ce qu'ilz esmou¬
vent contre eulx ung juge plus cruel/ ascavoir
dieu qui leur donnera plus grief tourment. Par¬
quoy ce nest pas chose du tout importable/ que
la rebellion les vienne a contemner. Mais fault
plus craindre et deplorer/ que pour ce sont bail¬
lez a dieu pour estre jugez/ et pour finablement
souffrir peines tres cruelles.
1.Thessalo.5.D. ¶ Ne vueillez
despriser les propheties. Mais esprou¬
vez toutes choses/ et retenez ce qui
est bon.
¶ Hierosme en l'epistre ad Minerium et
Alexandrum/ au .iiii. Tome.
¶ Certainement aussi l'auctorite de ma peti¬
tesse n'est pas si grande/ moy qui ne suis riens:
et toutesfoys suis autant deschire par les mor¬
sures des envieux/ comme ceulx qui nous ont pre¬
cede au seigneur. Et si ne doibt on pas (selon
les disciples de Pythagoras) si fort peser l'opi¬
nion jugee par le docteur/ que la raison de la
doctrine. Mais si aucun de contraire faction
vient a murmurer/ pour ce que je lis les expla¬
nations d'aucuns/ desquelz ne consens pas a
leurs enseignemens: qu'il congnoisse que je oys
voluntiers ce que l'apostre dit. * Esprouvez tou¬
tes choses/ mais retenez ce qui est bon. Et aussi
les parolles du saulveur/ disant. Soyez argen¬
tiers esprouvez: affin que si aucun denier est
faulx/ et qu'il ne ait pas la figure de Cesar/ et
qu'il ne soit pas signe de la publicque monnoye/
qu'il soit reprouve. Mais que celuy qui porte
la face de Christ en clere lumiere/ soit garde en
la bourse de vostre cueur. Car si pareillement
je vueil apprendre la dialectique ou les scien¬
ces des philosophes/ et affin que je retourne a
nostre propos/ se je vueil avoir la science des
escriptures/ je ne doibtz nullement interroguer
les simples hommes de l'eglise/ lesquelz ont une
autre grace/ et ung chascun abonde en son sens:
principalement comme il soit que en la grande
maison du pere de famille y a grande diversite
de vaisseaux * mais doibtz interroguer ceulx
qui ont apris l'art de l'ouvrier/ et ceulx qui jour et
nuict pensent en la loy du seigneur. Moy aussi
des mon adolescence et en ma vieillesse/ confesse
que Origenes et Eusebe et Cesariensis sont hom¬
mes tres doctes: mais aussi qu'ilz ont erre en
la verite de doctrine. Ce que au contraire pou¬
vons dire de Theodore/ Acacie/ et Apollinaire:
et toutesfoys tous nous ont delaisse la memoire
leur labeur qu'ilz ont eu en explanant les escri¬
ptures. On cherche l'or en la terre/ et des fosses
des fleuves est rapportee la terre sablonneuse
toute reluysante. Pourquoy me dechirent mes
amis? Les grasses truyes grongnent contre ce¬
luy qui se taist. Desquelles toute leur estude:
mesme l'orgueil de leur science est de reprendre
les choses d'autruy: et ainsi deffendre la ma¬
lice des anciens/ qu'elles perdent leur foy.
* Mon propos est/ de lire les anciens/ et de
esprouver toutes choses: de retenir ce qui est
bon/ et de nullement me destourner de la foy de
l'eglise catholicque.
¶ Hierosme/ au prologue sur Esaie/
au .iiii.Tome.
¶ Qu'ilz lisent premier/ puis apres qu'ilz le
desprisent: affin qu'ilz ne soyent estimez de con¬
demner les choses ignorees/ non point par ju¬
gement/ mais par presumption de hayne.
1.Timo.6.A. ¶ Enseigne ces cho¬
ses/ et les enhorte. Se quelcun ensei¬
gne aultrement: et qu'il ne consente
pas aux saines parolles de notre sei¬
gneur Jesuchrist/ et a la doctrine qui
est selon la piete: il est orgueilleux/
riens scaivant/ mais languissant au¬
pres des questions et debatz de parolles.
Desquelles naiscent envies/ conten¬
tions/ blasphemes/ mauvaises suspi¬
cions/ conflictations des hommes de
pensee corrompue/ et qui sont privez de
verite/ en estimant gaing estre piete.
Tite.3.C. ¶ Mais evite les fol¬
les questions et les genealogies/ et les
contentions/ et les debatz de la loy.
Car elles sont vaines et inutiles.
Rom̃.16.C. ¶ Mes freres je vous
prie/ que vous considerez ceulx qui font
les dissentions et empeschemens contre
la doctrine que vous avez apris: et
vous separez de eulx: car telz ne ser¬
vent pas au seigneur Christ/ mais
a leur ventre: et par doulces parolles
et benedictions seduisent les cueurs
des innocens.
1.Cor.2.A. ¶ Et quant je fus venu
a vous/ je ne suis point venu en subli¬
mite de parolle ou de sapience/ vous
annonceant le tesmoignage de christ.
Car je ne me suis estime de riens sca¬
voir entre vous/ sinon Jesuchrist/ et
iceluy crucifie. Et ay converse avec
vous en enfermete/ et en crainte et
grand tremblement: et ma parolle et ma
predication n'a pas este en parolles
persuasibles d'humaine sapience/ mais
en demonstrance de l'esprit et puissan¬
ce: affin que vostre foy ne soit point
par la sapience des hommes mais par
la puissance de dieu.
Colos.2.A. ¶ Et cela dis je: affin
que nul ne vous deceoive par subli¬
mite de parolles.
¶ Augustin sur sainct Jehan/
au .cxv. traicte.
¶ Vous ne vous debvez point seullement gar¬
der de ceulx qui sont vains en parolles et qui
seduisent les pensees en parlant choses faulses
et fabuleuses/ et de ceulx qui par telles vanitez
promettent comme une aultre science contre la rigle
de la foy: mais aussi ceulx qui disputent veri¬
tablement de ceste divine immutabilite de na¬
ture/ ou de la creature incorporee/ ou du crea¬
teur/ et prouvent ce qu'ilz dient totallement par
documentz et raisons tres certaines/ * et toutes¬
fois s'efforcent de retirer les aultres arriere du
seul mediateur de dieu et des hommes: fuyez les
comme la peste plus dangereuse que toutes les aul¬
tres. Car telz sont ceulx desquelz dit l'apostre: que
ceulx qui congnoissoient dieu ne l'ont pas glorifie
comme dieu. Quelle chose vrayement proffite il/
avoir la vraye intelligence du bien de dieu incom¬
muable/ a celuy qui ne tient pas que sa delivrance
viengne de dieu? * Et si vous estes mortz des tra¬
ditions de ce monde: pourquoy jugez vous encore
les differences comme vivant au monde?
¶ Augustin ad Orosium contre les
Priscillianistes et Origeni¬
stes au .xi. chapitre.
¶ Aussi ce ne nous appartient pas beaucop de
enquester a grosse diligence les choses qui sont
loing arriere de noz sens/ et de l'entendement de
la debilite humaine: et qui ne sont pas tellement
mises aux escriptures/ que la congnoissance
d'icelles nous soit commandee. Mesme aussi
affin que par legiere suspicion nous ne tom¬
bons en fables sacrileges/ l'escripture divine
crye/ en disant: * Ne enqueste pas les choses
qui sont plus haultes que toy: et si ne scrutine
pas les choses qui sont plus fortes que toy:
mais pense tousjours a ce que le seigneur t'a
commande: tellement que en ces choses est plus
a blasmer la presumption temeraire/ que l'igno¬
rance. Certainement l'apostre dit. * Soient les
sieges ou dominations/ ou principaultez/ ou
puissances. Et croy fermement qu'il y a des sie¬
ges/ des dominations/ des principaultez/ et des
puissances es preparations celestes: et riens de
ferme foy qu'il y a quelque difference entre ces
choses icy. Mais pourquoy me contemne tu/
si la ou tu m'estime grand docteur/ je ne scay
pas quelles choses ce sont et comme elles sont
differentes entre elles? Car aussi par ceste igno¬
rance ne me estime pas estre perdu: comme je
seroye par inobediance/ si je delaissoye les com¬
mandemens du seigneur. * Et pourtant j'esti¬
me que ce a este par l'esprit de dieu/ que noz au¬
cteurs des escriptures divines n'ont pas expo¬
se ces choses icy plainement/ mais les ont tou¬
che en passant et estroictement: affin que si au¬
cune telle chose est demonstree a quelque hom¬
me tel que nous sommes/ par plus haulte re¬
velation: qu'il n'estime pas ceulx estre moindre
que luy/ par lesquelz les sainctes nouvelles
des escriptures canonicques nous sont admi¬
nistrees. * Car combien que ung chascun proffite
en apprenant: neantmoins se trouvera il tous¬
jours en dessoubz de ces escriptures que dieu a
ordonne comme ung firmament par dessus tous
cueurs humains.
Ezechie.4.D. ¶ Voicy je t'ay don¬
ne la fiente des boeufz pour la fien¬
te des hommes/ et feras ton pain en
icelle. Et me dist. Filz de l'homme:
voicy je briseray le baston du pain
en Hierusalem: et mengeront leur pain
par poidz et en solitude/ et beuvront
l'eaue par mesure/ et en angoisse: af¬
fin que quant le pain et l'eaue deffaul¬
dront/ ung chascun tresbuche contre
son frere/ et qu'il se amortisse en ses
iniquitez.
¶ Origene sur le Leviticque
en la .viii. homelie.
¶ Tu ne mengeras point (dit il) ces choses/
pour ce qu'elles sont souillees. L'aigle/ et le Vaul¬
toir et toutes les aultres semblables. * Ce sont
les ames/ lesquelles selon ce qu'elles sont raison¬
nables ou plaines de institutions ou estudes
liberales/ ou de disciplines raisonnables/ semble
qu'elles soient come oyseaulx volantes. Car elles li¬
sent et enquierent/ ou de la raison du ciel/ ou com¬
ment le monde est gouverne par la providence de
dieu. Selon ces choses doncques sont appellees
volailles. Mais si telle maniere de gentz font
mauvaisement et contre la loy: qu'ilz desrobent leurs
prochains: tellement que la ou en leurs parolles
sont estimez avoir celeste enseignement/ et que
par leurs faictz ilz monstrent les oeuvres mortes
et charnelles: ilz doibvent estre vrayement appel¬
lez Aigles et Vaultoirs: lesquelz du hault de
l'air se laissent cheoir sur les chairs mortes.
¶ Hierosme en l'exposition sur Esaie au .ii.
chapitre. au .v. fueillet/ sur ce passaige. Et sur
toutes les navires de Tharse/ etc.
¶ Josaphat aussi eut des nauires qu'il envoioit
en Tharse: mais elles furent rompues en Asion¬
gabar. Salomon aussi en avoit qui alloient
en Tharse/ et retournoient au bout de troys
ans: et apportoient au roy or et argent/ et de l'i¬
voyre et des Singes. Mais pour ce que l'ung
et l'aultre pecha: l'ung donne a volupte/ et ay¬
mant les femmes des nations estrangieres: l'aul¬
tre en soy joingnant avec le roy de Samarie:
l'ung et l'aultre est refere aux payens et hereticques
* esquelz n'y a aultre chose/ sinon apparence d'e¬
loquence/ et ung sens edifie sur l'art Dialecticque
et de Philosophie: et parolle morte/ qui est enten¬
due par les dentz d'ivoyre: et semblance de raison
humaine/ ce qui est entendu par les Singes.
¶ Et sera abaissee la haultesse des hommes.
¶ Autant voit on la parolle humaine avoir
raison/ tandis qu'elle ne sera pas acomparee ou
mise aupres de la divine science. * Mais quant
mensonge est approchee de verite/ come l'esteulle
du feu/ incontinent elle est devoree et perdue: et
tous les enseignemens de faulsete/ lesquelz main¬
tenant sont appellez ydoles (de ce qu'ilz sont
sainctz et composez) sont totallement brisez.
¶ Hierosme en son exposition sur sainct
Matthieu au .ii. livre au .iii. chapitre.
¶ Le royaulme des cieulx est semblable au
grain de Seneve: que l'homme print et sema en
son champ: lequel vrayement est le plus petit
de toutes semences/ etc. * La predication de l'e¬
vangile et la congnoissance des escriptures qui
maine a la vie/ est de royaulme des cieulx. Du¬
quel est dit aux Juifz. * Le royaulme de dieu
vous sera oste: et sera donne a la gent qui en fera
ses fruictz. Qui est cestuy qui seme/ sinon notre
sens/ et nostre couraige lequel receoit le grain de
la predication et nourrit la semence par l'humeur
de foy/ et le faict pulluler au champ de nostre
cueur? * La predication de l'evangile est la moin¬
dre entre toutes les disciplines et sciences. Car
pour la premiere doctrine/ elle n'a pas de foy de
verite: ascavoir annonceant que l'homme soit dieu/
et qu'il soit mort/ aussi annonceant le scandale de
la croix. Confere telle maniere de doctrine aux
doctrines des philolophes/ et a leurs livres/ et
a la relucence de leur eloquence/ et a la composition
de leurs parolles: et tu uerras combien est la se¬
mence de l'evangile moindre que toutes les aultres
semences. Mais quant icelle semence de philoso¬
phie est creute: il n'y a riens de poignant/ riens
de vif/ ne riens qui monstre vie: mais est toute
foible et matte: et toute molle se boute hors en
herbes et en porees: lesquelles incontinent se
seichent et tresbuchent. Mais la predication qui
sembloit petite au commencement/ quant elle
est semee en l'ame du croyant ou en tout le mon¬
de: elle ne croist pas en porees/ mais croist en
ung arbre: * tellement que les oyseaux du ciel (que
nous debvons entendre les ames des croyans/
ou les forces rendues au service de dieu) y vien¬
nent et demeurent en ses branches. Je estime
que les branches de l'arbre evangelicque qui est
creu du grain de Seneve/ sont les divers do¬
cumentz/ sur lesquelz ung chascun de ces oy¬
seaux predictz repose.
¶ Ambroise/ au livre du sacrement de
l'incarnation du seigneur/
au .ix. Chapitre.
¶ Si on concede aussi en ceste argumentation
ce que demandent qu'on leur concede ceulx qui de¬
sirent de trouver l'entree de contention: ilz ne peu¬
vent trouver le commencement de disputer: et ce
au lieu/ ou il y a plus grande contention des ar¬
gumentz de la disputation que de l'examen de ve¬
rite. * Car ceste est la gloire des argumentateurs/
que de estre estimez vaincre par parolle/ et de refel¬
ler et debouter la verite. Au contraire/ la diffini¬
tion de la foy/ c'est que la verite soit manife¬
stee/ et non point les parolles. Finablement la
simple verite des pescheurs a forclos les pa¬
rolles des philosophes.
¶ Hierosme au prologue de l'epistre ad Gala¬
tas/ au .iii. livre de son exposition.
¶ Aussi maintenant sont ces choses icy lamen¬
tees en l'eglise: que en ayant perdu la simples¬
se apostolicque/ et la purete des parolles/ on con¬
vient maintenant ensemble come au lieu D'athe¬
nes/ et aux auditoires/ pour esmouvoir la dele¬
ctation de ceulx qui sont autour: affin que l'oraison
de l'art de Rhetoricque fardee de mensonge vien¬
ne aux disputations publicques come une pail¬
lardelle: non pas tant pour enseigner le peu¬
ple/ que pour acquester la saveur du peuple/ et
pour attirer les sens des auditeurs/ a la ma¬
niere du psalterion et de la trompette chantant
doulcement. Tellement que ce dict du prophete Eze¬
chiel peult veritablement convenir a noz temps/
la ou le seigneur luy dit. Et leur est faict com¬
me la voix de la harpe doulcement chantant
et bien compose: et escoutent tes parolles/ et ne
les font pas.
¶ Combien en y a il maintenant qui lise Ari¬
stote: combien sont ilz qui congnoissent les li¬
vres ou le nom de Platon? A grand peine ont
memoire les anciens de eulx qui sont boutez
comme oyseaux aux angletz. Mais tout le mon¬
de parle de noz rusticques et pescheurs: tout le
monde en sonne. Parquoy doncques leurs pa¬
rolles simples doibvent estre manifestees par
parolle simple.
¶ Augustin ad Volusianum en la
premiere epistre.
¶ Je admonneste principalement que tu lise
les parolles des Apostres. Car par icelles se¬
ras tu esmeu de vouloir congnoistre les pro¬
phetes desquelles les Apostres usent de leurs
tesmoignages.
¶ Augustin des nopces et de concupiscen¬
ce ad Valerium/ au .ii. livre/
au .xxix. Chapitre.
¶ Mais que diray je de ceulx qui traictent les
divines escriptures/ qui ont floury en l'eglise
catholicque? comment ilz ne se sont pas efforce de
les tourner en autre sens/ pour ce qu'ilz estoient fer¬
mes en la tres ancienne et la tres forte foy: et n'e¬
stoient pas esmeu de nouvellete d'erreur. * Que si
je les veulx recueillir et user de leurs tesmoigna¬
ges/ aussi seroit il trop long/ et si seroye par ad¬
venture estime/ que sur le moins je useroie des
auctoritez canonicques/ desquelles nullement
ne debvons destourner.
Hieremie.7.E. ¶ Mettez voz ho¬
locaustes avec voz oblations: et men¬
gez les chairs: car je n'ay point parle
avec voz peres/ et ne leur commanday
pas au jour que je les tiray hors de
la terre d'egipte/ de la parolle des ho¬
locaustes ne des oblations: mais
leur commanday ceste parolle/ disant.
Escoutez ma voix/ et je seray vostre
dieu/ et vous serez mon peuple: et si
cheminez en toute la voye que je
vous ay commande/ affin qu'il vous
soit bien.
¶ Chrysostome en son oeuvre imparfai¬
cte sur sainct Matthieu/ au
xxiii. Chapitre.
¶ Malediction sur vous scribes et pharisiens/
qui fermez le royaulme des cieulx devant les
hommes/ etc. * Certainement le seigneur veult mon¬
strer que les prestres des juifz faisoient toutes
choses par avarice: lesquelz aussi par les escri¬
ptures congnoissoient la venue de Christ. Car
ilz consideroient/ que si Christ estoit creu * la cou¬
stume d'offrir les sacrifices se estaindroit/ et que
le sacrifice de justice viendroit en valeur. Mais
veritablement adonc fermoient ilz la porte de ve¬
rite quant ilz mirent le edict: que tous ceulx qui
le diroient estre Christ filz de dieu/ qu'ilz seroient
boutez hors de la sinagogue. * Pareillement
aussi maintenant les hereticques ferment la porte
de verite: car ilz scaivent bien que si la verite est
manifestee/ que l'eglise ne seroit pas de eulx ne a
eulx: et que iceulx viendroient de la dignite sacer¬
dotalle a l'humilite du peuple. Quoy doncques?
* Le peuple ignorant sera il excuse? Non vraye¬
ment. Car si tu veulx acheter une robbe: tu
vas d'ung marchant a l'autre: et la ou tu treuve
meilleures robbes et a meilleur marche/ la fe¬
ras tu ton achat. Parquoy aussi fault que le
peuple voise a tous les docteurs/ et qu'il enque¬
ste la ou la pure verite est vendue et la ou elle est
corrompue. Car il n'est pas deffendu de congnoi¬
stre ce que tous confessent/ et de eslire la meilleu¬
re. Aussi l'apostre dit. * Esprouvez toutes cho¬
ses/ et tenez ce qui est bon. Ou si pour quelque
utilite ou pour quelque necessite de ce monde
tu veulx aller en quelque lieu/ duquel tu igno¬
re la voye: desiste tu de ton propos de partir/
a cause de l'ignorance de la voye? Non: mais
tu experimenteras maintenant une voye/ puis
apres une autre: et demanderas apres ceulx qui
la te pourront enseigner: et quant tu les auras
trouve/ tu la demande/ et les remercie. * Pareil¬
lement se tu veulx entrer en la verite des escri¬
ptures: tu demanderas aucunesfoys par orai¬
sons/ aucunesfoys la chercheras es escriptu¬
res/ aucunesfoys y hurteras par bonnes oeu¬
vres: tu interrogueras les prestres/ aucunes¬
foys les ungz/ aucunesfoys les autres/ les¬
quelz sont les vrays portiers/ et lesquelz sont
les faulx. Mais ces choses ne se font pas/
pour ce qu'on ne croit point a la parolle de dieu/
pour ce aussi que la promesse de sa beatitude
n'est pas desiree/ et n'est pas craint le jugement
de sa consummation.
¶ Au mesme livre/ et au mes¬
me chapitre.
¶ Les escriptures sont appellees le royaulme
des cieulx: pour ce qu'en icelles est enclos le roy¬
aulme des cieulx. La porte d'icelles/ est l'enten¬
dement d'icelles. Ou le royaulme est la celeste
beatitude/ et la porte est la justice par laquelle on
y entre. * Les portiers sont les prestres ausquelz
est ordonne de enseigner la parolle de dieu/ et de
interpreter les escriptures. La cles c'est la parolle
de la science des escriptures: par laquelle aux
honmes est ouverte la porte de verite. Et l'ou¬
verture est la vraye interpretation.
¶ Ambroise au livre de Cayn
et de Abel.
¶ Les pechez sont pardonnez par la parolle de
dieu: duquel est le Levite interpreteur: et en est
le vray executeur.
Ezechie.3.C. ¶ Filz de l'homme/
prens en ton cueur toutes mes parol¬
les que je parle a toy: et escoute de tes
aureilles: puis t'en vas et entre a la
transmigration/ aux filz de mon peu¬
ple: et parleras a eulx/ et leur diras.
Le seigneur dit ces choses: veoir si
par adventure ilz les escouteront et
s'ilz cesseront.
Jonas.3.A. ¶ Lieve toy/ et t'en va
en la grande cite de Ninive: et annonce
en icelle la predication que je parle a toy.
Joã.3.D. ¶ Celuy qui vient d'en hault:
il est par dessus tous. Celuy qui est
de la terre/ il est de terre et parle de la
terre: celuy qui vient du ciel/ il est par
dessus tous. Il tesmoigne ce qu'il a veu et
ouy: et nul ne receoit son tesmoigna¬
ge. Mais celuy qui recevra son tes¬
moignage/ il a signe/ que dieu est ve¬
ritable: car celuy que dieu a envoye/
il parle les parolles de dieu.
Joa/.5.F. ¶ Et n'avez point sa
parolle demourant en vous/ pour ce
que vous ne croyez point a celuy que
dieu a envoye. Scrutinez les escri¬
ptures/ car vous cuidez avoir la vie
eternelle en icelles. Et sont celles qui
rendent tesmoignage de moy.
Joan.7.B. ¶ Ma doctrine n'est
pas ma doctrine: mais c'est de celuy
qui m'a envoye. Si aucun veult faire
sa volunte: il congnoistra de la doctri¬
ne/ ascavoir s'elle est de dieu/ ou se je
parle de moymesme. Celuy qui par¬
le de soymesme/ il quiert sa propre
gloire. Mais celuy qui quiert la gloi¬
re de celuy qui l'a envoye/ cestuy est
veritable/ et injustice n'est pas en luy.
Joan.8.D.E.G. ¶ Mais ce¬
luy qui m'a envoye est veritable: et
je parle au monde ce que j'ay ouy de
luy. Se vous demourez en ma pa¬
rolle/ vous serez vrayement mes
disciples/ et congnoistrez la verite/ et
la verite vous delivrera. Et parle ce
que j'ay veu envers le pere: et vous fai¬
ctes ce que vous avez veu envers vo¬
stre pere. Amen je vous dis: si quel¬
cun garde ma parolle/ il ne verra pas
la mort eternellement.
Joa.10.E. ¶ Mes brebis escou¬
tent ma voix/ et si les congnois/ et les
miennes me congnoissent.
Joan.12.G. ¶ Car je n'ay point
parle de moymesme: mais le pere qui
m'a envoye/ cestuy a donne le comman¬
dement/ quelle chose je diray/ et quel¬
le chose je parleray. Et scay que son
commandement est la vie eternel¬
le. Les choses doncques que je par¬
le/ ainsi parle je/ comme le pere m'a dit.
Joan.14.B.C. ¶ Les parolles
que je vous dis je ne les parle pas
de moymesme. Se vous me aymez/
gardez mes commandemens. Ce¬
luy qui a mes commandemẽs et qui
les garde: est cestuy qui m'ayme. Ce¬
luy qui ne m'ayme pas/ il ne garde
point mes parolles. Et la parolle que
vous avez ouy n'est pas la mienne/
mais c'est celle de mon pere qui m'a
envoye.
¶ Augustin en la .iii. quinquagene/ sur
le pseaulme. ciii. au verset. Entre le
milieu des montaignes etc.
¶ Si nous ou quelque ange du ciel vous an¬
nonce autre chose que ce que vous avez receu/ qu'il
soit en malediction. Se une autre montaigne
vient evangelizer autre chose/ qu'elle soit anathe¬
matizee. Pourquoy? Pour ce qu'elle veult faire
couller quelque chose de son prive/ et non pas du
milieu des montaignes. Et cela (pourriez vous
dire) peult bien faire l'home empesche de la nuee
charnelle/ et reduict de la commune fontaine a sa
propre faulsete: mais aussi l'ange l'a veritable¬
ment faict. Se l'ange n'eust pas este ouy en pa¬
radis vueillant faire quelque chose de son propre/
nous ne serions point precipitez en la mort. Le
commandement de dieu estoit come une eaue moyen¬
ne/ mise pour les hommes l'eaue dis je moyenne/
et aucunement publicque: et estoit bonne sans frau¬
de/ ce que nous avons dit a vostre charite/ et coul¬
loit sans souillure et sans boue * se on avoit
tousjours ceste eaue/ tousjours on vivroit. L'an¬
ge tombe du ciel et faict serpent est venu: lequel
desja desyroit de par trahison espardre ses ve¬
nins: il jecta son venin de son propre: il parla
du sien: * car celuy qui parle mensonge/ il parle
du sien: et les pouvres gens en l'escoutant ont
delaisse ce qui estoit commun/ de quoy ilz estoient
bienheureux: et furent reduictz a leur propre/
quant ilz voulurent perversement estre faictz
semblables a dieu: car il leur avoit dit ces pa¬
rolles. * Goustez/ et vous serez comme dieux: et
en appetant d'estre ce qu'ilz n'estoient pas/ ont
perdu ce qu'ilz avoient receuz. Parquoy mes¬
ferez que ce que nous avons dit des fontai¬
nes/ soit proffitable a vostre charite: et quelles
coullent hors de vous: soyez les vallees: et con¬
freres avec tous les aultres ce que vous avez
de dieu. Que les eaues coullent entre le milieu
des montaignes/ n'ayez envie sur personne/ beu¬
vez/ rassasiez vous/ donnez l'eaue/ rassasiez les
aultres. Que l'eaue commune de dieu ait par¬
tout gloire: et non point les propres menson¬
ges des hommes.
Matth.19.B. ¶ Toute plante
que mon pere celeste n'a point plante/
sera arrachee.
¶ Hilaire sur sainct Matthieu/ au
xiiii. Canon.
¶ Il dit que toute plante qui n'est pas du pere/
doibt estre arrachee: c'est a dire/ toute tradition
humaine doibt estre desracinee par la faveur
de laquelle ilz ont transgresse les commandemens
de la loy: et pourtant les dit estre les conducteurs
des aveugles/ promettant le chemin de la vie
eternelle/ lequel ilz ne voyent pas: et dit que le
tresbuchement de ces aveugles icy et de leurs
conducteurs est commun.
Titum./ .A. ¶ Il a manifeste en ses
temps sa parolle/ par predication: la¬
quelle m'a este ordonnee selon le comman¬
dement de dieu nostre sauveur.
¶ Chrysostome en la premiere home¬
lie sur l'epistre ad Titum.
¶ Il a manifeste (dit il) en ses temps sa pa¬
rolle/ par predication laquelle m'a este ordon¬
nee. Car l'evangile contient toutes choses: et
les choses presentes/ et futures/ honneur/ pitie/
et foy: et a enclos toutes choses par la parolle
de predication. * Car comme le herault annonce
publicquement au quarfour devant tous les hom¬
mes: ainsi (dit il) publicquement preschons nous:
et la raison affin que nous n'y adjoustons riens/
mais que nous annonceons seullement ce que
nous avons ouy. Ceste est veritablement la ver¬
tu du herault de poursuyvir vrayement les
choses qui luy sont commises: sans y riens ad¬
jouster ou changer/ ou diminuer. Ainsi doncques
fault il prescher: et le doibt on faire en grande
confidence et constance: autrement la vertu de
predication ne sera nulle. Pourtant aussi ne
dit pas Christ. Dictes es aureilles/ mais an¬
noncez le sur les toictz/ etc.
Matt.22.D. ¶ Maistre/ quel est
le grand mandement en la loy? Tu
aymeras le seigneur ton dieu de tout
ton cueur/ et de toute ton ame/ et de tou¬
te ta pensee. Cestuy est le plus grand
et le premier commandement. Et le se¬
cond est semblable a cestuy. Tu ay¬
meras ton prochain comme toymesme.
Toute la loy et les prophetes pendent
en ces deux commandemens.
¶ Augustin au prologue du .ciiii. pseaulme.
¶ Il y a seullement es escriptures deux comman¬
demens de charite: n'y cherchez aultre chose/ et
que nul ne vous commande aultre chose. Celuy
qui a dilection/ il a parfaict la loy. * La pleni¬
tude de la loy est charite/ etc.
¶ Cyprian au sermon du baptes¬
me de Christ.
¶ O seigneur dieu/ tu me commande icy que je te
ayme/ et commande que je me rende du tout sans
coulpe et par dedens et par dehors: et si commande
du prochain/ que je le embrasse selon ma mesure et
mon amour. * O dieu tres clement/ je te rendz gra¬
ces/ que premier toymesme m'as donne ce que tu de¬
mande de moy: et quant j'auroye les langues
des homes et des anges/ si ne pourroys je digne¬
ment declairer comment tu m'as ayme/ ne aussi
embrasser toutes les choses/ que la largesse de
ta grace m'a confere et donne. O seigneur c'est chose
juste que nous te aymons/ car aussi nous ayme
tu: et est totallement grande malice que tes bien ay¬
mez te offensent en quelque chose. Certainement
ce mandement icy contient la loy et les prophetes/
et tous les volumes de toutes les escriptures
sont restrainctz en ceste parolle. O seigneur/ la
nature/ la raison/ et l'auctorite de ta parolle ne
publie aultre chose: ce avons nous ouy de ta
voix * icy treuve toute religion la perfection:
ce mandement est premier et dernier: cestuy mande¬
ment escript au livre de vie/ donne une doctrine
sans quelque faulte et aux hommes et aux anges.
Que la religion chrestienne lise icy ceste seulle
parolle/ et medite en ce commandement: et elle trou¬
vera que de ceste escripture sont yssues toutes les
rigles de toutes doctrines/ et que toutes viennent
de la/ et que toutes y retournent/ aussi tout ce que la
doctrine de l'eglise contient: et touverez que toutes
choses sont vaines et frivolles/ qui ne sont pas
confermees par dilection. * Seigneur tu as comman¬
de que nous escoutons ton filz le bien ayme: nous
te rendons graces/ que tu nous a baille en garde a
sa maistrise. Aussi par ton commandement nous
nous donnons pour estre informez de sa
doctrine: et en librement adherant a
luy/ moyennant la conduicte
du sainct esprit nous le
escouterons en
tout temps.
Amen.
¶ Spes mea Jesus.
¶ Au lecteur.
¶ O Lecteur tres chrestien/ tu as icy comme ung
parfaict recueil de vraye erudition: car par la
grace de dieu/ j'ay ensuyvi l'industrie naturelle
des mouches a miel qui assemblent leur provi¬
sion (comme dit Flaccus) en ce que j'ay accumule et
rassemble ce noble pacquet des bonnes senten¬
ces. Et toutesfoys nous n'avons icy sinon une
partie de nostre labeur/ mais de brief (moyen¬
nant la grace de dieu qui nous garde la vie
saulve) nous aurons l'aultre partie prinse des
mesmes lieux et de mesmes exemplaires. Car
aussi vrayement je suis/ et ay tousjours este prin¬
cipalement studieux et convoiteux des choses an¬
ciennes. Parquoy j'estime que ce petit livre devant
tous les aultres (excepte les livres canonicques)
doibt estre receu et honnore: tant pour ce qu'il contient
en soy les premieres et principales traditions de
toute la vraye theologie/ et aussi les princi¬
paulx sentiers de la science/ et congnoissance de
dieu. Et ne soye pas esmeu/ qu'en ce temps icy
les escriptures des anciens docteurs sont con¬
temnees et delaissees. Car leur honneur re¬
tournera (croy moy) elle retournera aux
anciens et aux premiers docteurs Ca¬
tholicques/ et aux expositeurs
de l'escripture canonicque.
Mais toute chose
a son temps.
¶ La paix soit donnee a tous.
2.Timo.2.C.
¶ Ne vueille estriver par parolles/
car ce/ n'est a riens proffitable/ sinon
pour la subversion des auditeurs.
Evite aussi les prophanes et vaines
parolles. Pareillement les folles
questions sans disciplines/ congnois¬
sant qu'elles engendrent noises.
¶ Nouvellement imprime en Anvers
par Pierre du Pont/ a l'enseigne
du Pigeon blanc/ Le .x. jour
de Juing. L'an Mil
cccccxxxiii.
*