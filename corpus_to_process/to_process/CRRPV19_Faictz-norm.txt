¶ Les faictz de Jesus Christ et du Pape/ par lesquelz
chascun pourra facilement congnoistre la grande difference de entre eulx: nouvel¬
lement reveuz/ corrigez/ et augmentez/ selon la verite de la saincte Escripture/ et des
droictz canons/ par le lecteur du sainct Palais.
¶ Eusebius ad Lectorem in Antithesin Christi et Antichristi.
Quam male conveniant cum Christi pectore Jesu.
Pontificum mores: iste libellus habet.
Hec lege: qui vere pietatis amore teneris.
Hoc pius/ et lecto codice doctus eris.
¶ Au lecteur Chrestien.
Lecteur tu vois/ les faictz de Jesus Christ
En ce livret/ aussi les meurs du pape
Christ donne tout/ pour neant: par son Esprit/
Le Pape non: mais tout bien prent et happe.
Cum
privi¬
legio
Apo¬
stoli¬
co.
¶ A tous ceulx qui liront Grace/ paix/ et salut de Dieu nostre pere par no¬
stre Seigneur Jesus son vray filz/ qui soit habitant au coeur d'ung chascun/
par le Sainct Esperit.
L¬
E grand soleil de justice nostre Sauveur et redempteur Jesus/ est si tres
clair et si resplendissant qu'il n'y a si aveugle/ qu'il ne voye bien la grosse
difference entre la clarte du Sauveur/ et les grosses tenebres du Pape/ en¬
tre les Apostres et disciples de Jesus/ et les prestres/ moynes/ et tous aul¬
tres de l'estat papisticque. Tellement qu'on tiendroit a bon droict celuy
sot et fort despourveu de sens/ qui se travailleroit/ de monstrer que Jesus et les siens/ n'ont
point faict comme le Pape et les siens. Neantmoins la charite de nostre Seigneur con¬
trainct de comparer Jesus avec le Pape: non point pour affection mauvaise/ ou par ire/
malevolence ne mal talent: comme nostre Seigneur scait et congnoist/ lequel par sa gran¬
de misericorde vueille tous illuminer/ tant le Pape que tous Evesques/ prestres/ moy¬
nes/ et tous ceulx qui tiennent de leur part: affin que ilz croyent et suyvent la parolle de
Dieu/ estans sains en foy et vivans tous purement. Car ne desirons que le salut d'ung
chascun: et que tous viennent a la congnoissance de verite/ priant tous qui ce livre liront/
qu'ilz prient nostre Seigneur pour tous de coeur et d'affection. Il est tout certain que tout
le monde crie contre le Pape et son esglise/ a cause des paovretez et ordures qui y sont: et n'y
a personne qui ne blasme et condemne ce paovre et mauldit estat ou ouvertement de bou¬
che/ ou secretement en son coeur/ et mesme le Pape et les siens se congnoissent telz/ qu'ilz
ont honte d'eulx mesmes/ ne cerchant que se cacher/ et aucunement soy entretenir/ par le
moyen des princes et des officiers/ qui ont puissance sur les corps/ tachans de destruire
ceulx qui monstrent leur estat/ et a ce par tous moyens qu'il est possible de penser travail¬
lent par legatz/ messagiers/ dons/ promesses/ et aultres voyes. Mais par cecy n'est con¬
gneue la racine du mal: pourtant qu'on ne regarde que la vie du Pape et des siens: car la
plus part des hommes pensent que si le Pape et les siens vivoyent selon leur estat/ selon
leurs rigles et decretz qu'ilz seroyent gens de bien: et sont en cecy grandement abusez. Car
nonobstant que la vie et le train du Pape soit tres paovre et fort meschant/ beaucoup plus
est sa doctrine et ses ordonnances paovre/ meschante/ horrible/ damnable/ et detestable.
Affin donc qu'on congnoisse l'estat du Pape en soy quel il est/ quelles sont ses ordonnan¬
ces/ sans faire mention des vies des Papes/ comme des fardemens/ enchanterie/ et tou¬
te puantise de Pape Paul/ ne de Alexandre/ qui entre aultres cas enormes couchoit
avec sa fille propre Lucresse: de laquelle avoit la compaignie son frere le Duc de Valen¬
tinoys filz dudict Alexandre/ pourquoy L'epitaphe de celle Lucresse contenoit qu'elle
estoit fille/ femme/ et belle fille de Alexandre. Des meurtres et horribles effusions
de sang de Julle/ avec son yvrongnerie et execrable paillardise/ ne de la gourmandi¬
se et vie detestable de Leon/ ne des enchanteries/ empoisonnemens trahisons parri¬
cides/ et aultres choses plus que diabolicques de Clement ne faisons mention.
Mais mettrons Jesus d'ung coste vray Filz de Dieu/ chief et Sauveur unicque de
la saincte eglise qu'il a faict et commande. Et de l'autre le Pape chief de l'eglise Rom¬
maine et ses decretz et ordonnances: affin que les consciences craintives/ qui ont pen¬
se la papaulte estre de Dieu: et qui ont plus tremble pour les fulminations des Papes/
et plus craint de passer les ordonnances papales/ que la loy de Dieu soyent delivrees de
ceste tyrannie/ et que plainement se retournent au vray Dieu par nostre Seigneur Jesus/
suyvant iceluy seul/ et s'arrestant a sa saincte parolle/ tellement que tout le monde delivre
de l'erreur et abusion papisticque/ delaissant vanite/ suyve la verite/ retournant au vray
Dieu qui a faict le ciel et la terre/ l'adorant et servant a luy seul/ vivant tous comme freres
en vraye charite sans tuer et meurtrir l'ung l'aultre/ comme l'on a faict jusques a present
espanchant le sang innocent/ persecutant Jesus en ses membres/ par feu/ glaive/ et aul¬
tres tormentz par faulte de congnoistre Jesus et sa parolle: et ce a l'instigation du Pape et
des siens/ pour maintenir ses abominations et mauldictes ordonnances.
Dieu plain de toute bonte et misericorde illumine tellement le coeur d'ung chascun/ que
tous voyent et congnoissent la verite/ le chemin de vie et de salut/ et que tous le tiennent
vivant tous sainctement en une loy/ foy/ et Evangile de verite en l'honneur et gloire du nom
de Dieu/ et edification l'ung de l'aultre/ tellement qu'en L'eglise n'y aye aultre chief que Je¬
sus/ qu'on ne tienne aultre chose que ce qu'il a ordonne purement et simplement: ainsi que
ses bons serviteurs les sainctz Apostres et Evangelistes ont presche.
Le bon plaisir du Seigneur de tous/ qui tout a faict/ soit par sa bonte envoyer par tou¬
te la terre vrays annonciateurs du Sainct Evangile/ qui sainctement et purement preschent
la verite/ comme le vray sauveur Jesus/ a commande sans y riens mesler/ faisant que tous
prennent la verite/ et que tous soyons amenez au troupeau de Jesus faictz tous ung trou¬
peau de Jesus qui soit le seul pasteur regnant au coeur de tous par le Sainct Esperit/ qui nous
meine et conduise tous par le droict chemin jusques a la fin. Amen.
Les faictz de Jesus Christ et du Pape.
¶ Christ.
¶ Je suis ung
ver et non pas hom¬
me/ la derision des
hommes/ et le mes¬
pris du peuple.
Psalm.21.
¶ Le filz de l'hom¬
me n'est point ve¬
nu pour estre ser¬
vy: mais pour ser¬
vir. Mat.20.
¶ Christ s'est a¬
neanty soymes¬
mes/ prenant la
forme du serviteur/
faict en la simili¬
tude des hommes/
et trouve en habit
come/ homme/ il s'est
humilie soymes¬
mes/ et a este faict
obedient jusques a
la mort/ et la mort
de la croix. phi.2
¶ Pierre.
¶ Christ a souf¬
fert pour nous/
vous laissant exemple: affin que ensuyvez ses voyes. 1.Pet.2.
¶ Il n'y a en luy ne beaulte/ ne forme/ mesprise et plus vilipende que tous. Item nous l'a¬
vons estime comme ung lepreux/ et avons este gueris par la basture d'iceluy. Esaye.53.
¶ Le Pape. ¶ Nous avons la seigneurie de toute la terre/ car a nous appartient
juger de toutes causes: et a nul de juger de nous/ ne de nostre jugement. 9.q.3. Cuncta.
Nemo aliorum facta. Car nous avons tous les droictz cachez en l'arche de nostre coeur.
Non pas de pur homme: mais du vray Dieu sommes lieutenans en terre. c. quanto de trans¬
la. Nous sommes assis sur la chaire de preminence. de sepul. super ca. Tous princes romains
ont adore notre siege. de jurejur. in Clemen. Roma. prin. ¶ Le Pape se dit servus servorum:
affin qu'on congnoisse qu'il est le vray Chanaan qui est mauldict. Geñ.9. Et en ce monstre clere¬
ment son hypocrisie/ veu qu'il usurpe autorite sur tous. Et se faict appeller sanctissimus
pater/ pere tressainct/ come estant sur le pere/ lequel Jesus appelle pater sancte. Jo.17. ¶ Il a prins
ce nom des idolatres comme Paulus pere de Aphricanus/ estoit appelle. Macrobius de
somno. Scipio. in princi.
Jesus Christ fuyt le royaulme terrien.
Regna fugit Christus.
¶ Jesus doncques quand il
congneut que ilz debvoyent
venir pour le prendre/ et le
faire Roy: de rechief se re¬
tira seul en la montaigne.
Joan.6.
¶ Mon Royaulme n'est pas
de ce monde. Joan.18.
¶ Les Roys des gens ont
domination sur eulx/ et ceulx
qui ont puissance sur iceulx
sont nommez biensfaicteurs:
mais il n'est point ainsi de
vous. Ains celuy qui est le plus grand d'entre vous/ soit faict comme le moindre: et ce¬
luy qui precede comme le serviteur. Car lequel est le plus grand/ celuy qui est assis a ta¬
ble/ ou celuy qui sert? n'est ce pas celuy qui est assis a table? Et moy je suis au millieu de
vous comme celuy qui sert. Luc.22.
¶ Le diable le transporta sur une montaigne fort haulte/ et luy monstra tous les Royaul¬
mes du monde et la gloire d'iceulx/ et luy dist. Je te donneray toutes ces choses/ si en toy
prosternant tu me adores. Adoncques Jesus luy dit. Va Sathan: car il est escript. Tu
adoreras ton Seigneur Dieu/ et a luy seul tu serviras. Matth.4.
¶ Et aucun luy dit. Maistre dis a mon frere qu'il partisse avec moy l'heritaige. Et il luy
dist. Homme qui ma constitue juge ou partisseur sur vous. Luce.12.
¶ Clerement l'on voit comme Jesus ne veult seigneurie/ ne puissance/ ne office terrien:
mais seulement est apres la predication/ et a soulagier le peuple: et pour deffense quelcon¬
que/ ne menasses il ne desiste de faire ce que son pere luy a commande. Luc.13. Joã.7. et. 8.
La ou le Pape ne tache que faire sa volunte/ repugner a Dieu et aux princes ausquelz
par ses droictz il doibt estre subject. distin.8. quo jure. distin.9. imperatores.
Mais le Pape par force le faict sien.
Sed presul suscipit
urbes.
¶ Le Pape excom¬
munie tous vicaires/
et tenans aucune cho¬
se de L'empire si du
tout ne se demettent
laissantz tout ce qu'ilz
tiennent/ cassant tous
sermens/ et juremens
faictz du peuple a i¬
ceulx: et pour le veoir
plus a plein qu'on re¬
garde le chapitre. Si
de fratrũ. qui est du
pape Jehan.xxii. Ne
sede vac. aliquid in¬
novet̃ extravag. Si
de fratrũ. Et oyez en
cores comme il se ma¬
gnifie/ et aneantist la
puissance de L'empe¬
reur/ disant: Nous sans doubte avons superiorite sur L'empire/ et iceluy vacant
nous luy succedons/ ayans plenitude de puissance/ laquelle le Roy des roys/ et le
Seigneur des Seigneurs nous a donnee/ le Roy aussi de Cecile nous est sub¬
ject justiciable/ et nostre vassal/ tenant de nous son Royaulme et terres. in Clemen¬
ti. de senten. et re judica. Pastoralis. L'empereur Constantin nous a donne L'em¬
pire d'occident/ la couronne/ et le manteau de pourpre/ et tout ce que appartient a la digni¬
te Imperiale. 12.q.1. Futuram. et dist.96. Constantinus. Les Empereurs doibvent
estre subjectz aux Evesques non point avoir preminence. dist.96. Si imperator. Les
prestres sont maistres et peres des princes. dist.96. Quis dubitet. ¶ Regardez chre¬
stiens si tout le droict Canon ne tache a cela de destruire tous Roys. Empereurs/
et Seigneurs/ et leur oster le glaive/ lequel Dieu leur a donne/ comme Sainct Paul dit aux
Rommains.13. pour accomplir ce que dit Sainct Pierre/ que se sont auteurs de sectes/ com¬
me est le Pape et les religieux/ qui contennent la domination. 2.Pet.2. ¶ Qu'on re¬
garde la vie de Boniface .viii. comme il s'est porte envers les Empereurs/ et la vie de
Hildebrant grand magicien/ qu'on appelle Gregoire septiesme/ qu'est ce qu'il n'a faict pour
destruire L'empire? combien tous les Papes ont este a L'empire? et les grandz tors qu'ilz
ont faict aux droictz et naturelz seigneurs leurs ostant leurs seigneuries et royaulmes/
les donnant aux traistres qui maintenissent les Papes? ¶ O princes quand aurez
vous yeulx de recongnoistre celuy qui commande qu'on vous rende ce qu'on vous doibt/ ne
voulant usurper ne vous oster vostre puissance. Luc.12. Mat.17.22.
Jesus d'espine si est couronne piteusement.
Spinosam Christus.
¶ Certes Christ
n'a point pleu a soy¬
mesmes/ mais ainsi
qu'il est escript. Les
opprobres de ceulx
qui te reprochoyent/
sont cheuz sur moy.
Rom̃.15.
¶ Les gensdarmes
du prevost prindrent
Jesus au pretoire/ et
assemblerent devant
luy toute la multitu¬
de/ et le devestirent et
luy mirent au tour de
luy ung manteau de
pourpre/ et ployerent
une couronne d'espi¬
nes: et la mirent sur
son chief/ et ung rouseau en sa main dextre/ et se agenouilloyent devant luy/ et se
mocquoyent de luy/ disans: je te salue Roy des Juifz/ et crachoyent contre luy/ et prin¬
drent ung roseau et frappoyent son chief. Matth.27.
¶ Et Herode avec son exercice le contemna/ et se mocqua de luy apres qu'il l'eust ve¬
stu d'ung vestement blanc/ et le renvoya a Pilate. Luce.23.
¶ Chrestiens je vous prie retournez vous a ce tres doulx et tres bening Sauveur
Jesus/ qui tant pour vous a porte de tormens et afflictions/ mort pour vous en tres
grosse angoisse et paovrete. Helas que vous a il faict que vous ne venez a luy/ qui
tant amyablement vous appelle. Pour ce qu'il vous donne tout et plus que on ne
scauroit dire ne exprimer/ le voulez vous contemner et laisser pour retourner a l'y¬
dole de Romme. Helas il y a bien choys/ Christ vient pour vivifier/ et le Pape pour
tuer/ Christ vous instruict/ Le Pape vous destruict/ Christ vous nourrist/ Le
Pape vous devore/ Christ doulx et pitoyable a contempler/ Le Pape est fier et or¬
gueilleux/ triumphant et faisant grand chere de vostre sueur et sang/ se esjouyssant
de vostre mort. Et vous le suyvez en delaissant celuy qui pour vous a souffert tous
opprobres et maulx/ affin que vous triumphissiez et eussiez le Royaulme eternel/ Le¬
vez voz yeulx et regardez quel change avez faict.
Et le pape de pierrerie et or sumptueusement.
Triplicem gerit ille coronam.
¶ Quel orgueil/ quelle pom¬
pe/ quelle boubance peult e¬
stre comparee a celle du Pape
a son vestement et son coron¬
nement? n'est ce pas la grand
paillarde? de laquelle est dit
qu'elle estoit assise sur une be¬
ste rouge plaine de noms de
blasphemes? laquelle estoit
environnee de pourpre et d'es¬
carlate/ et doree d'or et de pier¬
res precieuses/ et de margue¬
rites ayant en sa main ung
calice d'or plain d'abomina¬
tion et d'immundice de sa for¬
nication? Elle va a perdition:
et se esmerveilleront les habi¬
tans de la terre/ qui ne sont
point escriptz au livre de la
constitution du monde. Apoca.17. ¶ Le pape se vante qu'il a eue en don la coronne et le
manteau de pourpre et aultres abillemens imperiaulx/ comme il appert. distinc.96. Con¬
stantinus. Non obstant que jamais Empereur n'eust telle coronne/ ne telz abillemens que
le pape porte/ en se mocquant de Jesus et de Sainct Pierre/ pour estre adore des hommes: com¬
me sainct pere et Dieu en terre. Comment ne regarde l'on ce qui est dit de tenir le lieu des
sainctz? ce n'est pas estre en leur place/ mais suyvre leur foy: comme il est contenu au de¬
cret. distinc.40. Non est facile. Il fault faire comme Sainct Pierre qui veult estre son succes¬
seur/ aultrement qui faict comme Judas/ Anne/ et Caiphe/ et Simon magus: il est leur
successeur/ la dignite ne faict point Leuesque/ mais la uie. 2.qõ.7. Non omnes. Tous qui
ayment mensonge son filz du diable/ non seulement en parolles: mais aussi en faictz/ c'est
mensonge soy dire Chrestien/ et ne faire les oevures d'ung chrestien/ soy dire evesque et fai¬
re le contraire. 22.q.5. Cavete fratres. Ne voit on pas que tout condemne l'estat du Pa¬
pe/ puis qu'il ce dit successeur de Jesus et de Pierre/ et ne tient rien de eulx: mais leur est
en tout contraire/ qua il conforme a la coronne d'espines ne avec la predication de sainct
Pierre? Rien.
Jesus a ses disciples lave le piedz.
Abluit ille pedes.
¶ Il fault Chrestiens que
vous suyvez ce bon Sauveur:
car il est la lumiere du mon¬
de: qui va apres luy il ne va
point en tenebres/ mais a la
lumiere de vie. Joan.8.
¶ C'est le filz de Dieu bien
ayme/ lequel le Pere nous
commande de ouyr. Matth.17.
¶ Pour vray ainsi qu'il a la¬
ve les piedz de ses apostres:
ainsi il nous a lave en soy
humiliant/ pour nous a souf¬
fert la mort/ comme ung pao¬
vre malfaicteur/ combien
qu'il n'eut jamais faict mal/ pourtant delaissant tout/ allons a luy par vraye foy/ tenans
sa saincte parolle/ ayans charite/ regardant ce qu'il nous dit.
¶ Si doncques moy Seigneur et maistre ay lave voz piedz/ vous debvez aussi laver les
piedz l'ung de l'autre. Car je vous ay donne exemple/ affin que faciez comme je vous ay
faict. En verite/ en verite je vous dis/ que le serviteur n'est point plus grand que son sei¬
gneur/ ne L'apostre/ que celuy qui l'envoye. Si vous scavez ces choses/ vous serez bien¬
heureux si vous les faictes. Joan.13.
¶ Aprenez de moy que je suis debonnaire et humble de coeur. Matthe.11.
¶ Je suis au millieu de vous comme celuy qui sert. Luce.22.
¶ Sentez en vous ce qui a este en Jesus Christ/ lequel comme ainsi fut qu'il estoit en la
forme de Dieu il n'a point repute larrecin estre esgal a Dieu: mais il s'est aneanty soymes¬
mes prenant la forme du serviteur/ faict en la similitude des hommes/ et trouve en habit
comme homme. Il s'est humilie soymesmes/ et a este faict obedient jusques a la mort/ voy¬
re la mort de la croix. Philip.2.
Mais ceulx du pape par les Roys sont baisez.
Reges his oscula prebent.
¶ Il fault soubz peine de dam¬
nation faire ce que le Pape dit
et de necessite de salut: et que tou¬
te humaine creature soit sub¬
jecte au pontife de Romme/ le¬
quel est chief de l'eglise de Je¬
sus/ duquel il est vicaire ayant
les deux glaives/ le spiri¬
tuel et temporel/ qui doibt ju¬
ger de tous/ et personne ne
doibt juger de luy. Extra de
majoritate et obedi. unam
sanctam. La ou il dit que L'egli¬
se n'a que ung chief/ c'est Jesus
Christ: et il se dit estre chief/
il fault ou qu'il soit Jesus christ/
ou que l'eglise aye deux chiefz/
ou si le Pape est chief/ Jesus
ne l'est point/ et si Jesus est
chief/ le Pape ne le peult
estre.
¶ Ilz ont adore la beste/ disans: Qui est semblable a la beste/ a laquelle a este donnee gueu¬
le parlant grands choses et blasphemes/ laquelle blaspheme Dieu/ et son nom et son taber¬
nacle/ et ceulx qui habitent au ciel/ et luy a este donne de batailler contre les sainctz/ et les
vaincre/ et tous ceulx qui habitent en la terre l'ont adore/ desquelz les noms ne sont point
escriptz au livre de vie/ et aucun ne pourra vendre ne acheter s'il n'a la marcque ou le nom
de la beste/ ou le nombre de son nom. Apoca.13. ¶ Ceste orgueilleuse fasson de faire bai¬
ser les piedz a prins le Pape des tyrans de Perse/ comme l'on peult veoir es dialogues
de Lucien in Nigrino/ et faict mention de ce baisemens en ses canons. De privile. cleri.
cum olim. et in Clementi. de sentẽ. excõmu. Si summus ponti. ¶ Sainct Pierre vray
serviteur de Dieu ne souffre point que Cornille se jecte a ses piedz: mais luy commande
qu'il se lieve/ disant: je suis homme. Act.10. ¶ Et Sainct Paul/ et Barnabas aussi ne souffrent
l'honneur qu'on leur veult faire. Act.14. ¶ Mais ces horribles que diray je/ pires que hom¬
mes qui jamais fussent/ se font adorer mesmes des haultes puissances de ceulx qui ont le
nom de Dieu. Psal.81. O cecite/ o horrible ydolatrie. Il y a sept baisiers du Pape: a la
bouche/ a la poictrine/ a l'espaule/ a la main/ aux bras/ aux genoulx/ aux piedz. Le diacre
luy baise les piedz avant qu'il lise L'euangille/ et le souldiacre apres avoir leu l'epistre.
Jesus Christ paye tribut et toutes impositions.
Vectigal soluit.
¶ Rendez a Cesar ce qui est
a Cesar/ et a Dieu ce qui est
a Dieu. Matth.22.
¶ Soyez subjectz a toute
humaine creature pour dieu/
soit au Roy comme au plus
excellent/ soit aux ducz com¬
me aux envoyez de par luy
pour faire vengeance des
malfaicteurs/ et pour la louen¬
ge des bons. 1.Pet.2.
¶ Vous serviteurs soyez sub¬
jectz en toute crainte a voz
seigneurs/ non seulement
aux bons et modestes/ mais
aussi aux difficiles. 1.Pet.2.
¶ Va a la mer/ et jecte l'haim/ et le poisson qui premier montera prens le. Et quand luy au¬
ras ouvert la gorge/ tu trouveras une statere/ prens la/ et la donne pour moy et pour toy.
Matth.17. ¶ Toute ame soit subjecte aux puissances superieures. Elle ne porte pas
le glaive sans cause. Rendez doncques a tous les choses deues/ a qui tribut/ le tribut/ a qui
crainte/ la crainte/ a qui honneur l'honneur. Rom.13.
¶ Et affin qu'on voye que le Pape et les siens ne tiennent compte/ ne de la saincte escriptu¬
re/ ne de ce que paravant a este ordonne: mais pour son proffit il change tout et ordonne
tout au contraire. Il est escript que L'eglise possede par le droict humain/ lequel est des Em¬
pereurs/ ausquelz il fault obeir. distin.8. Quo jure. Celuy qui ne obeist aux loix des Em¬
pereurs/ il acqueste ung grand torment. dist.9. imperatores. Ainsi est dit qu'il fault garder
les loix imperiales aux affaires humains/ et leur obeir. distinc.10. de capitulis certum ve¬
stram. Les possessions de L'eglise payent tribut a L'empereur. 11.q.1. Si tributum. 23.q.8.
Tributum. Ung grand et special enseignement par lequel les Chrestiens sont apprins
d'estre subjectz aux puissances souveraines/ affin que personne ne pense que la constitu¬
tion du Roy terrien doibve estre rompue. Car si le filz de Dieu a paye la cense/ qui es tu
qui penses qu'on ne la doibve payer? 11.q.1. Magnum. Le serviteur obeisse au Seigneur/
quand il ne commande chose contraire a la saincte Escripture. 11.qõ.3. Si dominus.
Les papisticques de tout sont francz par fulminations.
Sed cleros eximit
omnes.
¶ Les anciens nous ensei¬
gnent/ que les laiz sont en¬
nemys aux clerz ce que nous
voyons par experience: et
pourtant nous deffendons
a tous/ soyent Empereurs/
Roys/ ou Barons/ ou de quel¬
que estat qu'ilz soyent/ qu'ilz
n'ayent a exiger du clerge/
ne des ecclesiasticques/ ne
tailles/ ne impos/ ne autre
chose quelconque/ soit en
subside/ ayde/ ou par don/ ou
en quelque maniere qu'il soit/ tant pour leurs personnes/ que pour leurs bien acquis/ ou
qu'en apres il acquesteront/ sur la peine de excommuniement/ tant a ceulx qui exigeront/
que aux clercz qui payeront. De immunitate eccle. Clericis. et ca. Quia nonnulli. lib.vi.
Et il dit que les Empereurs doibvent estre subjectz a luy/ et non pas luy aux Empereurs.
9.6.distinc. Si imperator. ¶ Ainsi le Pape a rompu le commandement de Dieu par ses
canons et decretz: voyre aussi destruisant ses decretz mesmes. Dont luy vient ceste auda¬
ce de vouloir exempter les siens/ et soy faire juge/ voire de tous? veu qu'il ne doibt estre ju¬
ge/ ne congnoissant d'aulcun affaire des biens du monde. 11.q.1. Te quidem. mais ses biens
doibvent estre subjectz aux princes/ et payer comme les aultres/ comme Sainct Paul. Rom̃.13.
escript a tous. Tout ame soit subjecte. 23.q.8. Tributum. 11.q.1. Si tributum magnum. Et aussi
le prince a puissance sur les corps du Pape et des siens: car il est dit/ le Roy doibt refrener
les larrecins/ punir les adulteres et les meschans exterminer de la terre. 23.q.5. Rex de¬
bet. ¶ Or est le monde du tout aveugle/ ung paovre homme qui du tout n'a rien/ charge
d'enfans/ une paovre vefve payera grosse taille/ et ces putiers de prestres/ ces gras moynes/
nonnains toutes pollues/ qui ont tant qu'ilz n'en scauent que faire/ mettant l'or sur le boys/
et les pierres/ tant en ont/ sont francz/ et quelque mal qu'ilz facent ne seront reprins de la
justice: mais supportez.
Christ humble aux malades donne guerison.
Languores sanat.
¶ Grand multitude de peu¬
ple venoit pour l'ouyr/ et pour
estre gueris de leurs mala¬
dies/ et ceulx qui estoyent ve¬
xez des esperitz immondes/
estoyent gueris: et toute la
multitude queroit le toucher:
car vertu yssoit de luy/ et gue¬
rissoit tous. Luce.6.
¶ Ilz luy presenterent plu¬
sieurs demoniacles/ et il jet¬
ta hors les esperitz par la pa¬
rolle/ et guerist tous les ma¬
lades: affin que fust accom¬
ply ce qui estoit dit par le pro¬
phete Esaye: disant/ Iceluy
a prins sur soy noz infirmitez/ et a porte noz maladies. Matthe.8.
¶ Il guerist plusieurs de leurs maladies et playes/ et des mauvais esperitz/ et rendit la veue
a plusieurs aveugles: et Jesus respondit et leur dit. Allez et dictes a Jehan ce que vous a¬
vez veu et ouy/ les aveugles receoyvent la veue/ et les boyteux cheminent/ les ladres sont
nettoyez/ les sourdz oyent/ les mortz sont resuscitez/ et les paovres receoivent le joyeux
message de L'evangille. Luce.7.
¶ Il n'est aultre mention par tout fors comment le Sauveur a ayde aux paovres mala¬
des incitant tous a leur bien faire/ ayder/ et secourir: et si a commande a ses Apostres qu'ilz
guerissent les malades sans rien prendre/ ne voulant qu'on face mal a personne: mais mes¬
mes a ceulx qui nous font mal que nous leur rendons bien pour mal. Quand Jehan et
Jacques vouloyent que le feu descendit pour brusler ceulx qui avoyent ferme les portes
contre Jesus/ pourtant qu'il alloit en Hierusalem/ ne dit il pas qu'ilz ne scavoyent de quel
esperit ilz estoyent/ et qu'il estoit venu pour sauver et non pour perdre? Luc.9.
¶ Ainsi commande a Pierre qui cache son couteau/ et nous monstrant exemple il prie pour
ses ennemys/ comme paravant il avoit guery Malchus. Luc.22.23.
L'orgueil du pape s'esjouyt en occision.
Effuso hic sanguine gaudet.
¶ Le Pape pour garder sa
majeste faict joustes/ et aul¬
tres jeux ou plusieurs pao¬
vrement meurent/ car s'il e¬
stoit bening et pitoyable aux
paovres et familier aux bre¬
bis/ il en seroit mesprise/ com¬
me il dit/ pourtant que fami¬
liarite engendre mespris. di¬
stinc.86. Quando. et la glosse
dit/ que c'est envers les folz/
comme sont simples gens
lesquelz donnent grand ar¬
gent pour ung peu de papier/
ou de perchemin/ que le Pa¬
pe leur envoye/ gardans fort
ce qu'il commande et tremblans
en ce qu'il defend. Regardez
que son decret dit de luy et des
siens qui vivent ainsi que luy.
Celuy qui n'exerce office du
regime il n'est point Evesque/ mais chien impudicque. 11.qõ.3. Qui nec. distinc.5. Non
oportet. ¶ Je susciteray ung pasteur en la terre qui ne visitera point ce qui est separe/
il ne cherchera ce qui est esgare/ et ce qui est froisse il ne le guerira point/ et ne entretiendra
point cela qui est sain et mangera la chair grasse/ et il destruira les ungles dicelles. Zac.11.
¶ Considerez chrestiens ceste paillarde babylonicque/ laquelle prent plaisir que pour l'a¬
mour d'elle le sang humain soit espandu/ qu'on se tue l'ung l'autre/ helas que peult il estime
ce que le bon pasteur par son sang a achepte: et est contraire du tout a Jesus Christ comme
ung larron ne vient sinon pour tuer/ perdre et destruire. Joan.10.
¶ Ses decretz ne deffendent ilz que les joustes ne soyent faictes? de torneamentis. c. feli¬
cis. Voyre le combat qui se faict pour soy purger/ non seulement pour plaisir. de purga. vul.
cura. significatum. Et non seulement ces jeux meurtriers: mais la chasse luy est deffendue.
distinc.34. Episcopum. et aussi toutes ces fassons de faire/ tous ces spetacles/ jeux/ danses/
toutes voluptez/ pompes/ et vanitez. Et les prestres et ecclesiasticques qui sont au lieu ou
sentence de mort est donnee / ou en lieu auquel aucun aultrement par sentence est mis a
mort/ il est irregulier/ et fault quil soit rehabilite. distin.23. his. et distin.34. presbyteri. et de conse¬
cra. distin.5. Non oportet. Mais qui sont sur la terre plus pompeux/ plus adonne a jeux/ a
farces/ dances/ bancquetz/ et a tout ce que leur droictz mesmes deffendent?
Jesus porte la croix en grand douleur.
Bajulat ille crucem.
¶ Jesus doncques estoit lasse
du chemin. Joan.4.
¶ Qui veult venir apres
moy renonce soymesmes/ et
porte sa croix/ et me suyve.
Matthe.16.
¶ Ilz prindrent Jesus/ et le me¬
nerent dehors. Et il portoit
sa croix allant au lieu qui est
nomme Calvaire. Jo.19.
¶ Veritablement il a porte
noz langueurs/ il a porte
noz douleurs et nous l'avons
estime frappe de dieu/ et hu¬
milie: combien que pour noz
transgressions il soit navre/
et pour noz iniquitez il soit
mollu et brise/ nostre peine
est sur luy/ et par sa basture
nous sommes gueris. Esa.53.
¶ O paovre et miserable mon¬
de seras tu tousjours endor¬
my/ ne retorneras tu point au Pere plein de toute misericorde/ luy criant mercy de ta tres
grande ingratitude et mescongnoissance d'avoir delaisse ton sauveur/ sa parolle/ ses sainctes
ordonnances pour recepvoir et toy submettre au meschant larron/ et brigant Barrabas/ qui
tant t'a faict de mal/ et plus tasche de jour en jour t'en faire/ prins as ses decretz et constitutions
qui sont charges importables/ receu as ces ceremonies et fassons / qui sont choses damnables/
laisse ce diable/ retorne a Jesus/ prens son joug et sa charge legiere / aultre ne te plaise que
luy/ et ce qu'il a ordonne/ et tu auras repos en ton ame. ¶ Bienheureux serez vous quand les
hommes vous auront eu en hayne/ et vous auront separez/ et vous auront faict injures/ et auront
jecte vostre nom comme mauvais/ a l'occasion du filz de l'homme. Esjouyssez vous en ce jour
la/ et soyez en exultation: car voicy vostre loyer est grand au ciel. Certes telles choses fai¬
soyent leurs peres aux prophetes. Malheure sur vous quand tous les hommes vous diront
bienheureux: car ainsi faisoyent leurs peres aux faulx prophetes. Luc.6. ¶ Le disciple
n'est point par dessus son maistre: ne le serviteur par dessus son seigneur. Il souffist au disci¬
ple qui soit comme son maistre/ et au serviteur d'estre comme son seigneur. S'ilz ont appelle le Pere
de famille Beelzebub/ combien plus ses domesticques? Matth.10. ¶ Courons par pa¬
tience a la bataille qui nous est proposee/ regardans a l'aucteur de la foy et consommateur/ qui
pour joye a luy proposee endura la croix en desprisant confusion/ et est assis a la dextre du
siege de Dieu. Mais pensez et repensez celuy qui a souffert telle contradiction des pecheurs a l'en¬
contre de soymesmes/ affin que ne soyez ennuyez deffaillans en voz couraiges. Hebr.12.
Le pape est porte en grand honneur.
Hic servis portatur avarus.
¶ Le pape est le chief et le
gon des aultres eglises: car
ainsi que la porte est gouver¬
nee par le gon/ ainsi de son
autorite toutes les aultres
eglises sont gouvernees. Il
est appelle pere des peres/
c'est a dire universel: car il est
prince sur toute l'eglise/ et est
souverain pontife: car il est
sur tous les pontifes/ duquel
comme de la teste iceulx comme
membres descendent/ de la ple¬
nitude/ duquel tous prennent/
lesquelz ilz appelle en par¬
tie de soing/ non point a la
plenitude de puissance. Ce¬
stuy est Melchisedec duquel
l'office n'est compare aux aul¬
tres. lib.ii. rationalis divi¬
norum officiorum. de ministris.
le contraire est Ephe.4. Co¬
los.2. 1.Pet.5. Matth.23.
Jo.1. Heb.5. ¶ O pasteur idole delaissant le troupeau/ le glaive sur le bras d'iceluy/ sur
son oeil dextre/ son bras de seicheresse sera sec: et son oeil dextre de cecite sera obtenebre et
obscurcy. Zacha.11. ¶ Ceste idole ne se faict elle pas porter comme le Sainct Prophete Hiere¬
mie recite des idoles. Hiere.10. et tant s'eslieve qu'il dist n'estre point homme: mais plus
grand que tout homme. de electione. in .vi. c. fundamenta. qu'on regarde la glose de ce orgueil¬
leux chapitre. Et aussi la glose du proeme des clementines/ qui commence Joannes/ la ou il dit/
papa est admirabile/ papa super mundi etc. Qui maxima rerum. nec deus es nec homo. Si Jesus
est Dieu et homme/ et le pape n'est Dieu ne homme/ il est donc du tout contraire a Jesus/ et vray
Antechrist/ et ung droict diable. ¶ Chrestiens pour l'honneur de Jesus regardez ce pape
vray filz de perdition comment il est imitateur de Jesus/ en portant persecutions/ veu l'orrible
peine qu'il ordonne contre ceulx qui font quelque chose contre ses cardinaulx ou legatz/ comme in .vi.
de penis. c. felicis recorditionis. et aussi. 17.q.4. Si quis suadente/ et semblables/ que sont tant
seulement pour deffendre le pape et les siens: affin qu'ilz n'ayent aucune croix en ce monde:
mais que tous les adorent et leur servent comme a Dieu. ¶ Quand ceste idole est portee ses ba¬
stonniers vont devant et crient/ mettez vous a genoulx devant le sainct pere pour avoir sa be¬
nediction/ c'est au signe de la croix qu'il faict de la main/ comme si benedicere et benedictio/
fust signer/ et non bien dire/ et bien parler/ en quoy les asnes peuvent entendre la grosse asnerie
du pape/ des evesques/ et de tout le monde ainsi abuse. Et si aucun ne se met a genoulx il se¬
ra frappe/ et s'il dit qu'il ne veult adorer la beste/ il sera brusle. O Jesus vray filz de Dieu: et
vous tous Apostres sainctz/ pourquoy n'avez vous faict brusler ceulx qui tant de maulx
vous ont dit voire faict. Helas vous faisiez prieres pour voz ennemys/ la ou le Pape et
les siens font brusler leurs amys/ ceulx qui pour l'amour de Dieu et salut de tous mon¬
strent les abus et paovretez qui sont sur la terre.
Jesus donne a ses brebis la pasture.
Pavit oves Christus.
¶ Le doulx sauveur en tou¬
te diligence/ est alle de lieu
en lieu/ en tornant villes et
villages et par tous lieux/
enseignant le peuple/ voy¬
re laissant le boyre et le man¬
ger comme tous les Evan¬
gelistes monstrent/ princi¬
palement sainct Mat.4.9.
Mar.3.6. Luc.9. Disant
qu'il estoit envoye pour pre¬
scher L'evangile/ et n'a chose
commande si estroictement
a ses Apostres que de pre¬
scher L'evangile qui est la
pasture des ames/ de laquelle
il commande a Sainct Pierre/
que autant qu'il l'ayme/ qu'il
donne pasture aux brebis.
Joan.21.
¶ Et n'a point de desdaing le bon Jesus de prescher et ne repute point les paovres bre¬
bis estre contemptibles et a mespriser pour lesquelles il est mort: mais nous appelle ses
freres/ disant: je annonceray ton nom a mes freres. Hebre.2. ¶ O canaille qui ne te¬
nez compte du peuple: mais que de voz chiens et oyseaulx/ estes vous plus grand que Je¬
sus? O que la vengeance de Dieu sera horrible sur vous: puis qu'estes tous contraire a
celuy qui dit/ Je suis le bon pasteur/ le bon pasteur donne sa vie pour ses brebis. Joan.10.
¶ Ma viande est que je face la volunte de mon Pere. Joan.4. ¶ Il me fault aussi Evan¬
gelizer aux aultres citez le Royaulme de Dieu/ car pour ce suis je envoye: et estoit preschant
aux synagogues de Galilee. Luc.4. ¶ Qui ne exerce l'office qu'il a prins/ n'est point
Evesque: mais chien impudicque. 2.qõ.7. Qui nec. Prenez garde a vous mesmes qu'il
n'adviengne que voz coeurs soyent grevez de gourmandise et de yvrongnerie/ et des soul¬
cis de ceste vie/ et que ce jour la soubdain surviengne sur vous/ car comme ung lacz il vien¬
dra sur tous ceulx qui sont seandz sur la face de toute la terre. Veillez doncques prians
en tout temps. Luce.21.
Le pape n'a que de sa pance cure.
Luxum hic sectatur inertem.
¶ Le larron ne vient sinon
pour desrober et tuer et de¬
struire. Joan.10.
¶ Et tel est le Pape present
lequel selon les droictz est
vray Antechrist et invaseur
de la Chrestiente/ excom¬
munie avec tous ses fau¬
teurs/ pourtant que par traffi¬
cquerie/ et par argent il a este
Pape. distinc.23. In no¬
mine domini. Lequel avec
ses predecesseurs n'a desire
que effusion de sang: susci¬
tant toutes guerres/ qui ont
este faictes/ vivant en tou¬
te gourmandise et horrible
paillardise: mais quant au
preschement de L'evangile/
qu'est le propre office de Sainct
Pierre/ et des Evesques/ il le deffend comme l'on voit/ et paravant s'en estoit demis/ le com¬
mettant aux aultres. c. Inter cetera. De offic. judi. ordi. Auquel chapitre il confesse que
la parolle de Dieu est la nourriture/ et vie de l'ame/ et en grosse diligence doibt estre annon¬
cee/ neantmoins par les occupations/ ou par ignorance les Evesques ne peuvent prescher/
toutesfoys le prestre est debteur de librement prescher la verite laquelle il a ouye de Dieu
mais les pasteurs sont maintenant ignorans en toute yvrongnerie/ comme dit Esaye.56.
Et ilz servent a leur ventre/ non pas a Dieu. Rom̃.16. Et pourtant tous Evesques ne
sont pas Evesques/ regarde a Pierre et considere Judas. Rubrica. dignitas non facit
Episcopum: sed vita. 2.qõ.7.
¶ Malediction a ceulx qui sont apres yvrongner/ se levant du matin pour boyre jusques
au soir bouillans en vin/ qui avez en voz convives harpes/ lucz/ tabourins/ et fleutes/ et
ne pensez l'oeuvre du Seigneur. Esaye.5. ¶ Ceulx icy pour le vin ont perdu l'enten¬
dement/ et pour l'yvrongnerie faillent/ et sacrificateurs et prophetes sont errans par yvron¬
gnerie enfonsez et plongez dedans le vin. Esaye.28.
¶ Il est deffendu de donner les biens aux joueurs. distinc.86. donare. de jouer aux detz/
et de yvrongner soubz la peine d'estre depose. distinc.35. Episcopus. Celuy qui est fornica¬
teur/ parjure/ ou larron doibt estre depose. distinc.81. prebyster. Si quis Episcopus. Per¬
sonne ne doibt ouyr l'office d'ung qui tient concubine. distinctio.32. Nullus. et ce soubz pei¬
ne de excommuniement. Si aucun diacre ou prestre a commis adultere: jamais il ne
peult estre repare ne restitue a son office.
En paovrete/ et paix Jesus est ne.
Pace/ et inops Christus.
¶ L'ange dit/ ne craignez point/ car voi¬
cy je vous Evangelize grand joye/ laquelle
sera a tout le peuple/ car aujourd'huy vous
est ne le Sauveur qui est Christ en la cite
de David: et ce vous sera signe/ vous trou¬
verez l'enfant enveloppe en petis draps et
mis en la cresche. Et incontinent avec
L'ange fut une multitude de la gensdarme¬
rie celestielle/ louans Dieu et disans/ Gloi¬
re soit a Dieu/ et en terre paix/ et aux hom¬
mes bonne volunte. Luce.2.
¶ L'enfant nous est ne/ et le filz nous est
donne/ l'empire sera sur ses espaules/ et ap¬
pellera son nom admirable conseillier.
Dieu fort/ Pere eternel prince de paix/
son empire multipliera et sa paix sera sans
fin/ il sera assis au throsne de David/ lequel il confermera par equite et justice eternelle¬
ment. Esa.9. ¶ Quand l'accomplissement du temps fust venu/ Dieu envoya son filz
faict de la femme/ faict soubz la loy: affin qu'il rachetast ceulx qui estoyent soubz la loy/ a
celle fin que receussions l'adoption des filz. Gala.4. ¶ Il n'a point en aucun lieu prins
les Anges/ mais a prins la semence de Abraham. Parquoy il a fallu qu'il ayt este sem¬
blable par toutes choses a ses freres: a ce qu'il fut faict misericordieux et Evesque fidele
envers Dieu/ affin qu'il purifiast les pechez du peuple. Car en ce en quoy il a souffert et a
este tente: il est puissant aussi de ayder ceulx qui sont tentez. Hebr.2. ¶ Elle le reposa en la
cresche/ a cause qu'il n'y avoit point de lieu pour eulx en l'hostellerie. Luce.2. ¶ Les re¬
gnardz ont des fosses/ et les oyseaulx du ciel des nidz: mais le filz de l'homme n'a point
ou il repose son chief. Luce.9. ll a este faict paovre pour vous/ comme ainsi soit qu'il fust
riche: affin que par sa paovrete/ vous fussiez enrichis. 2.Corin.8.
¶ Voyez mes freres en quelle paovrete/ et humilite nostre Seigneur/ qui est Roy des Roix/
et le Seigneurs des Seigneurs est ne: ouvrez pour Dieu les yeulx de voz esperitz et con¬
templez ce que L'evangeliste dit en peu de parolles: car comme serf et subject aux princes
ses parens sont allez en Bethleem pour estre escriptz avec les aultres. Veu qu'il est Roy/
ou est son palays/ ou sont ses escuyers? ou sont les beaulx draps de veloux/ de sayes/ d'or/
d'argent/ comme nous voyons aujourd'huy que a le Pape et les siens/ et les paovres de Je¬
sus Christ sont tous nudz. Il est ne au temps de paix/ et a sa nativite la paix a este annon¬
cee. Mais tout est trouble par le Pape et ses satellites.
L'orgueilleux pape a guerre est addonne.
Strepitu venit ille
minaci.
¶ Malheur a la terre et a
la mer/ car le diable est de¬
scendu a vous/ ayant gran¬
de ire/ sachant qu'il a peu de
temps. Apoc.12. ¶ Quand
il est courrouce il frappe le
peuple de playe incurable
en sa fureur/ subjugant les
gens/ persecutant cruellement.
N'est ce point celuy qui a espou¬
vante toute la terre? qui a
du tout esmeu les Royaul¬
mes? qui faict le monde ung
desert? il a destruict les vil¬
les/ et n'a point laschche les
captifz. Tu as destruict ton
pays/ tu as tue ton peuple.
Esaye.14.
¶ Ne pensez que ceste guer¬
re aye este faicte/ et telle effu¬
sion de sang par Julle/ Leon/
et Clement qui a aussi trahy son pays/ et sa ville de Florence et de ses semblables/ certai¬
nement les hypocrites Papes par leurs doctrines perverses ont plus tue que ceulx icy
du glaive/ esquelz compete tout ce qui est dit des faulx prophetes et seducteurs qui sont ap¬
pellez larrons et meurtriers. Joan.10. Hiere.23. Ezechi.13.34. ¶ Et en leurs decretz est
dit/ si tu conseille a ton frere mauvaises choses/ tu le tue. de peniten. distin.1. Noli putare.
¶ Oyons comme le Pape incite les gens a la guerre. Nous absolvons tous spirituelz
de tous sermens qu'ilz ont jure en leur prinse/ commandans que non tant seulement du
glaive spirituel doibvent user/ mais aussi du temporel/ jusques a ce qu'ilz ayent receu tous
leurs biens temporelz. 15.q.6. c. Autoritatem. Nous donnons le Royaulme des cieulx a tous
ceulx qui mourront en ceste bataille. 23.q.5. c. Omnium. et. 23.q.8. Omni. Ainsi le Pape
conferme les coeurs pour hardiment se venger et espandre le sang humain/ contre le com¬
mandement de Dieu. Mat.5. Rom̃.12. ¶ Et aussi contre ses decretz par lesquelz il a deffen¬
du a tout Evesque qu'il ne plaidoye point pour chose transitoire/ mesmes quand il seroit ti¬
re en cause. 12.q.1. Episcopus. Toute guerre aussi leur est deffendue/ et que pour eulx per¬
sonne ne prenne armes/ et nul clerc ne doibt avoir armes ne les porter. 23.q.8. Cum a Ju¬
deis. Non pila. Clerici qui reprehensibile. ¶ Considerez les horribles guerres et ma¬
chinations que les Papes ont faictes/ et leur grosse arrogance/ comme celle de Boniface.8.
lequel par troys foys requis de donner la coronne de L'empire a Albert/ dit qu'il n'en feroit
rien/ ayant le glaive au couste avec le bauldrier d'armes dit qu'il estoit Empereur de Rom¬
me/ et de tout le monde.
Sur l'asne vient Jesus doulx et bening.
Christus mansuetus venit.
¶ Levez voz yeulx a la
vraye clarte et lumiere Je¬
sus/ lequel faict son entree
en la cite rebelle qui a resi¬
ste tousjours a verite/ de la¬
quelle Jesus a voulu assem¬
bler les enfans/ comme la
geline assemble ses petis: et
ne l'a point voulu. Mat¬
thei.23. Et pourtant Jesus
voyant la cite a pleure sur
icelle. Luce.19.
¶ De si grande doulceur et
misericorde est le bon Sau¬
veur/ ne cessant et ne delais¬
sant de bien faire voyre a
ses ennemys quelque injure et quelque oultrage qu'on luy aye faict/ l'apellant demonia¬
cle/ Samaritain/ faisant les vertus en la puissance de Beelzebub. Joan.8. Matth.12.
¶ En ceste entree du tres grand Roy n'y est la grosse chevalerie/ en laquelle sont plusieurs
tuez/ ne les grandes bardures/ mais l'asnesse avec aucuns vestemens des Apostres.
Les gensdarmes armez et braves triumphans avec tous instrumens de musicque/ trom¬
pettes/ tabourins/ et gros bruit de l'artillerie/ dequoy tout tremble/ ne sont point icy: mais
les paovres gens/ et petis/ touchez du Sainct Esperit/ chantent/ louans Dieu/ jectans leurs
robbes a terre/ et rompans rameaulx de palme/ et de olive/ les jectans a terre/ les gros prin¬
cipaulx gouverneurs de la ville/ et gens scavans pour haranguer en offrant les clefz/ et
toute la ville ne viennent au devant/ mais sont marrys de l'honneur qu'on faict a Jesus/
commandant qu'on se taise. Matthe.21. Mar.11. Luce.19. Joan.1.2. ¶ Regardez
si tout le contraire n'est trouve aux Papes/ pensez ce que disent les parolles de Dieu.
Voicy ton Roy vient a toy debonnaire/ se seant sur l'asnesse et l'asnon. Matthe.21.
¶ Ainsi Jesus est venu monte sur une asnesse empruntee paovre/ doulx/ et begnin/ non
pas pour estre servy mais pour servir: Matthe.20. Non pas pour perdre les ames/
mais pour les sauver. Luce.9. Non pas pour juger le monde/ mais pour sauver le
monde. Joan.12.
Le pape aux champs sur gros roncin.
Venit ille superbus.
¶ Qui pourroit dire les pom¬
pes/ triumphes/ et gloire/ et
festins que l'on faict au Pa¬
pe/ quand il est coronne/ quand
il faict son entree en quelque
ville/ que de chevaulx/ que
de mules/ quel nombre de
Cardinaulx/ Evesques/
Archevesques/ Abbez/ pro¬
tonotaires/ officiers/ cour¬
tisans/ ung chascun tache
de faire plus qu'il ne peult
pour estre veu/ et pour faire
honneur a ce dieu de terre/
lequel pour estre du tout
contraire a Jesus qui a este
le dernier des hommes/ et le
plus paovre est orgueilleu¬
sement acoustre sur tous prin¬
ces/ empereurs/ roys/ et sei¬
gneurs: et en plus grosse bou¬
bance que personne qui soit sur terre/ et combien qu'il ne soit par l'ire et fureur de Dieu/
fors que pour tout perdre et gaster/ veu qu'il est le filz de perdition/ par lequel tout bien justi¬
ce et vertu est chasse de la terre/ ne demandant que perdre/ piller/ et destruire/ neantmoins
tout le monde le receoit en tres grosse reverence et honneur/ loue de tous/ comme tres bien¬
heureux tres sainct/ combien qu'il soit le plus mauldict et malheureux qui soit sur terre/ tous
tachent luy donner gloire et louenge de vertus/ desquelles il ne vit jamais l'ombre/ car au¬
tant que Jesus est loing d'estre demoniacle: et faisant vertus par Beelzebub/ autant est
loing le Pape du bien qu'on dit estre en luy. Et s'il y a quelque ville qui ne le receoive/
mon Dieu quelles maledictions/ quelz pourchatz pour la destruire/ et quand la volunte
du Pape par sang/ et par feu est faicte sur la ville/ alors n'est question de plourer: mais gros
feux de joye/ gros triumphes et festins/ oyez qu'il dit. Les spirituelz et ecclesiasticques sont
tous roys/ comme signifie la teste pelee en iceulx/ ilz ont ceste tonsure de l'ordonnance Rom¬
maine. 12.q.1. Duo. ¶ Il nous est donne de chevaucher comme L'empereur/ lequel est no¬
stre laquect/ tenant la bride de nostre cheval/ et tous ceulx qui sont soubz nous/ doibvent
aller comme les nobles de la court de L'empereur/ car toute gloire/ honneur/ et magnifi¬
cence Imperiale/ tant en dignitez que en offices/ chevaulx/ et habillemens nous est don¬
nee avec toute L'empire de occident dist.96. Constantinus. ¶ Le Pape est sur toutes
gens et Royaulmes. Extravag. Super gentes. ¶ Voulez vous bouche plus plaine de
blasphemes/ que dire tenir le lieu de Jesus et de ses Apostres/ et avoir la domination sur
toute la terre/ et appeller L'empereur son laquect. Je croy que les princes sont si folz qu'ilz
luy serviront encore de macquereaulx/ et en tout ce qu'il luy plaira commander.
Jesus toute avarice aux apostres deffend.
Ille caret nummis.
¶ Tous les serviteurs de
Dieu des le commencement
ont este loing de toute am¬
bition et avarice/ comme mon¬
stre bien Moyse quand l'as¬
semblee de Core/ Dathan/
Abirom/ et On ausquelz les
Papes ont succede/ se levans
contre Jesus: comme iceulx
se leverent contre Moyse/
qui dit. Je n'ay point prins
l'asne d'aucun de eulx/ et ne
feiz jamais mal a ung de
eulx. Num.16. ¶ Ainsi parle
le bon Samuel/ disant: par¬
lez devant Dieu/ et son oinct/
si j'ay prins le beuf d'aucun/
ne l'asne/ ne faict a aucun
tort ne violence/ ne prins don
de main de aucun. 1.Reg.12.
¶ Qu'on lise et regarde si au¬
cun des prophetes a eu jamais aucune seigneurie. Le grand Sauveur a il faict son logis
et demeure es grosses citez/ comme ung prince? le plus il estoit par les desertz et villages/ et
venant en Hierusalem failloit qu'il retourna manger en Bethanie: disant/ qu'il ne avoit
point le droict et seigneurie sur le Royaulme de Juda/ et sur les villes: mais fuyant quand
l'on vouloit le faire Roy. Joan.6. ¶ Et confessant qu'il avoit icy moins que les oyseaulx
qui ont des nidz/ et que les regnardz qui ont des fosses: mais il n'avoit point pour reposer
sa teste. Luce.9. ¶ Et L'apostre dit/ je n'ay desire ne l'or ne l'argent de personne/ disant que
de ses mains il a ministre a luy et a ceulx qui estoyent avec luy. Act.20. ¶ Ainsi nostre
Seigneur Jesus appelle les Apostres de la pesche/ pour estre pescheurs des hommes. Mat.4.
¶ En quoy L'apostre travaillant/ visitant ceulx a qui il avoit presche: dit. Je ne demande
point voz choses/ ne voz biens: mais je vous demande. 2.Cor.12. ¶ Grandement est deffen¬
due avarice/ qui est droicte idolatrie/ sur tout aux ministres de la parolle/ puis que rien n'a¬
vons apporte en ce monde/ et rien n'emporterons/ nous doibt souffir d'avoir nostre nourri¬
ture/ et vestemens: car la racine de tous maulx est avarice. 1.Timot.6. ¶ Et ainsi Jesus
commande/ ne possedez/ ne or ne argent/ ne quelque pecune en voz ceintures/ ne besace/
pour la voye/ ne deux robbes/ ne souliers/ ne verge. Mat.10. ¶ Pierre dit. Je n'ay ne or
ne argent: mais ce que j'ay je te le donne/ au nom de Jesus Christ de Nazareth/ lieve toy
et chemine. Act.3. ¶ Ou est donc maintenant le patrimoine de Sainct Pierre? veu encore que
les canons mesmes deffendent aux ecclesiastiques de ne avoir rien et de posseder quelque
chose. 12.q.1. Clericus. Cui portio. Duo sunt. ¶ De ce regardez Laurent valle/ de la
donation qu'on dit avoir este faicte par Constantin a L'eglise Romaine.
Mais le pape les biens du monde prent.
Regna hic tenet omnia
mundi.
¶ Bien est accomply ce
que nostre Seigneur a
dit/ vous m'avez torne
le dos et je me cacheray
de vous/ vous m'avez de¬
laisse/ et je feray que vous
serez subjectz a ceulx qui
vous destruiront: Le
mauldit et miserable mon¬
de aymant vanite/ et hais¬
sant verite/ rejectant ce¬
luy qui est venu au nom
de son Pere/ a prins le
Pape qui est venu a son
nom/ ne demandant que
son honneur et gloire: et a
iceluy a baille toute sei¬
gneurie/ puissance/ et au¬
torite. Les princes ne
sont ilz point pour gar¬
der le pays/ deffendre les
bons/ et punir les mauvais? Or quelle deffence peuvent faire ces effeminez ton¬
dus/ rasez/ mitrez/ cornus. N'est il point tout clair que jamais gens ne garderent moins
leurs pays que les papistes/ personne ne fut jamais ainsi persecutant les bons/ et def¬
fedant les meschans que les papistes/ car pour faire leur volunte il fault qu'ilz ayent
toute meschansete de gens/ pour ravir filles/ femmes/ pour tuer/ battre/ frapper/ rom¬
pre portes/ entrer aux maisons/ faire leur plaisir/ et fault que les miserables Princes
et Roys souffrent telle puantise de gens/ avoir seigneuries/ justices/ estre comme ilz
disent temporelz seigneurs et spirituelz/ et en grandement blasphemant Dieu/ disent
qu'ilz tiennent la place de Jesus et de ses Apostres/ qui jamais ne eurent ville ne villet¬
te/ ne la moindre jurisdition qui fut jamais sur la terre: mais ont laisse aux Seigneurs
et Roys leur seigneurie et royaulme: regardez que le Pape a ordonne. ¶ Les Eves¬
ques ne doibvent pas estre instituez es petites places et villes/ ne sur petit peuple:
affin que le nom de Evesque ne soit point uile: mais tant seulement es grandes ci¬
tez/ et sur grosse multitude de peuple. distin.80. c. Urbes. c. In illis. c. Episcopi. c. Il¬
lud sane. c. Non debere. Nous ordonnons que toute ordonnance des prestres et re¬
ceptions des ordres qui est faicte sans tiltre/ duquel on ne peult souffisamment vivre
quelle soit de nulle valeur. 70.distin. c. Sanctorum. Demandons au Pape quel
tiltre a eu Jesus souverain Prestre/ et ses Apostres vrays Evesques/ il fault regarder
les conditions que sont. 1.Timo.3. et ad Titum.1. Et ainsi le peuple les doibt esli¬
re. Act.1.6. et non pas le Pape ne aultres. Il seroit plus duysant que ces cornus fus¬
sent ramonneurs de cheminees/ que d'estre ainsi meschamment vivans et tenans
tant de bien.
Jesus aux choses externes point ne se arreste.
Quas leges dedit is.
¶ Circoncision n'est rien/ in¬
circoncision n'est rien: mais
l'observation des comman¬
demens de Dieu: mais la
foy ouvrante par charite:
mais nouvelle creature.
1.Corĩ.7. Gal.5. et. 6.
¶ Mangez et beuvez ce que
on vous presente. Lu.10.
¶ Nul ne vous juge en
viande ou en beuvrage/ ou
en partie du jour de la feste/
ou du nouveau moys/
ou des sabbatz: qui sont
l'ombre des choses qui e¬
stoyent advenir/ et le corps
de christ. Col.2. ¶ Man¬
gez de tout ce qui est mis
devant vous. 1.Corin.10.
¶ Toute creature de
Dieu est bonne/ et ne doibt
on rien rejecter qu'on prent
en rendant graces. 1.Ti¬
mo.4. ¶ Cela qui entre par la bouche n'est point ce que souille l'homme/ mais ce qui sort de
la bouche. Matt.15. ¶ Le royaulme de Dieu ne viendra point en observation/ et ne diront
point voicy il est icy/ ou il est la: car voicy le royaulme de Dieu est dedans vous. Luc.17.
¶ La religion pure et immaculee envers Dieu et le Pere/ c'est visiter les orphelins/ et les
vefves en leurs afflictions/ et soy garder sans macule du monde. Jaco.1. Aymer Dieu
de tout son coeur: et son prochain comme soymesme. Mat.22. Laquelle chose est plus grande que
toute offrande et sacrifice. Mar.13. Car la plenitude de la loy est dilection. Ro.13. ¶ Le
Royaulme de Dieu n'est point viande ne beuvraige/ mais justice/ paix/ et joye au Sainct
Esprit. Ro.14. ¶ S'ilz ne gardent continence qu'ilz se marient. 1.Corĩ.7. ¶ Ilz me servent en
vain gardant les commandemens des homes. Mat.15. ¶ Ceulx sont hors de la foy qui deffen¬
dent le mariage et de user des viandes. 1.Tim̃.4. ¶ ll dit des vefves si aucune n'a le soing
des siens/ et principalement des domesticques elle a renonce la foy/ et est pire que une infidele/
voulant que les jeunes soyent mariees/ et que ceulx qui ont dequoy nourrissent leurs vefves/
affin que L'eglise n'en soit chargee/ et que les vrayes vefves puissent estre entretenues. 1.Ti.5.
¶ Je vous prie mes freres par le nom de notre Seigneur Jesus Christ/ que vous disiez tous une
mesme chose: et qu'il n'y ayt point de sectes entre vous: et qu'on ne die point/ Je suis de Paul/ et
moy de Apollo/ et moy de Pierre/ et moy de Christ. Christ est il divise? Paul a il este
crucifie pour vous/ ou avez vous este baptisez au nom de Paul? Corĩ.1. ¶ Il est tout clair
que notre Seigneur veult que nous ayons tous une mesme rigle/ foy/ loy/ et baptesme. Devant que Je¬
sus vint entre les Juifz il y avoit tout plain de sectes et diverses fassons de vivre et de do¬
ctrine. Les philosophes en avoyent encore plus: mais le Pape a surmonte tous ceulx qui fu¬
rent jamais: tellement que l'on ne scauroit nommer les rigles et religions esquelles satan plaine¬
ment regne gardant que la verite ne soit congneue/ mais que tout erreur soit maintenu.
Le pape d'icelles tant seulement nous faict feste.
Presul dissolvit iniquus.
¶ Le pape contre la saincte pa¬
rolle de dieu/ laquelle ne promet
qu'il y aye aultre rigle ne ordon¬
nance que la sienne/ ne voulant
qu'on n'y adjouste ne qu'on en
oste rien: mais qu'on face ce
qu'il commande seulement. Deut.
4.12. Gala.1. Et contre ses
decretz/ il a ordonne toute su¬
perstition. Il est deffendu que
enfans n'ayent a laisser pere et
mere soubz l'ombre de reli¬
gion/ que aucune femme pour re¬
ligion n'aye a coupper ses che¬
veulx come font les nonnains/
qu'on ne mesprise le mariage/
ne celuy qui mange de la chair/
que personne ne laisse ses en¬
fans pour religion/ que nul ne
prenne habit pour sainctete.
distin.30. Si quis virorum.
¶ Nul chartreux/ nul cele¬
stin/ nul jacopin/ nulle seur
colette/ nul des enfumez mi¬
nimes/ ne aultres moynes jamais mangeussent chair. de consacra. distinc.5. Carnen.
Nulle personne ne ose manger chair/ oeufz/ fromage/ ne chose de laict/ despuis la quinquage¬
sime jusques a Pasques. distin.4.  Denique. Nous voulons aussi qu'on jeune le mercredy/ le ven¬
dredy/ et le samedy/ avec les roueysons. de conse. distin.3. Sabbato. Jejunia. Rogationes. et
les veilles des apostres avec les adventz. de observa. jeju. Concilium. Nous donnons planiere
remission de tous pechez a tous ceulx qui l'annee du Jubile viendront a Romme pour gaigner le¬
dict jubile. Sixtus.4. Quemadmodum. La religion du pape est que chartreux/ ou celestin/
ne seur colette jamais ne sorte/ ne moyne ne nonnain sans le congie de son superieur/ qu'ilz
ne aydent a personne: mais qu'ilz chargent tous/ non seulement mesprisant leur prochain: mais
desobeissant a pere et mere/ contrevenant a tout debvoir pour garder leurs rigles. Ceulx qui
ont prins les ordres ne se marient point/ et s'ilz se marient qu'ilz soyent separez. 27.di. Presby¬
teris. Le filz ou la fille que ses parens en son enfance ont mis au monastere ne peuvent sortir
ne se marier. 20.q.1. Addidistis. Et si aucun ou aucune apres le veu de chastete se ma¬
rient qu'ilz soyent separez. 27.q.1. Ut lex. Non obstant que au chapitre suyvant. Nuptiarum. Lequel
est/ beau/ sainct Augustin dit que celuy peche/ qui les separe/ et qu'on ne les doibt point separer.
Ainsi aucuns entre les idolatres estoyent contrainctz par avarice de n'estre point mariez.
Sueto. de viris illust. ca.1. Les vierges de la deesse Vesta/ ne se pouvoient marier/ et de la
punition de celle qui avoit viole sa virginite. Lisez Titu Liuium. 1. ab urb. cond. et Aul. Gel.
et vous congnoistrez que nostre moynerie est prinse la plus grand part des idolatres qui avoyent
grosse diversite de dieux/ et selon les dieux les prestres comme on voit en la religion du
pape par lequel sectes sont approuvees/ et tout ce qu'est des choses externes/ comme robbes/
tonsures/ ceremonies. Extra. Quia quorundam. de verbo. signi. et. 21.q.4. Episcopi.
Ceulx qui ont apostate de la foy prenant aultre rigle que celle de Jesus sont appellez
illuminateurs de la foy. Extra. de treuga et pace. Vices.
Du temple Jesus chasse tous usuriers.
Vendentes pepulit templo.
¶ Il trouva au temple gens
qui vendoyent beufz et bre¬
bis/ et colombes/ et les chan¬
geurs qui estoyent assis.
Et apres qu'il eut faict com¬
me ung fouet de petites cor¬
des/ il les jecta tous hors
du temple/ et les brebis et les
beufz/ et respandit l'argent
des changeurs/ et renversa
les tables. Et dist a ceulx
qui vendoyent les colom¬
bes: ostez ces choses d'icy/ et
ne faictes point la maison
de mon pere la maison de
marche. Joan.2.
¶ Et quand il fut entre au
temple il commencea a jecter
hors les vendans et ache¬
tans/ et leur dist: Il est escript:
Ma maison est maison d'o¬
raison/ et vous l'avez faicte une caverne de meurtriers. Luce.19. ¶ S'il est ainsi que no¬
stre Seigneur chasse ceulx qui vendent et achetent en la maison materielle/ en laquelle
ne fault point penser que Dieu aye sa demeure/ car le tres hault ne demeure point es tem¬
ples faictz de la main. Act.7. et. 17. Combien plus veult il que ceulx qui font mar¬
chandise en son Eglise/ qui est la congregation des Chrestiens soyent chassez/ et pourtant
en l'administration de ses dons et graces/ il deffend toute telle trafficquerie/ disant: Vous
l'avez receu pour neant/ donnez le pour neant. Matth.10. ¶ Ton argent soit avec toy
en perdition/ pour ce que tu as estime que le don de Dieu soit donne pour argent. Act.8.
¶ Quiconque donc donne quelque chose pour avoir don ou grace/ tout luy vient en per¬
dition. Il est predict de telz marchans en Sainct Pierre/ disant: Aussi y a eu des faulx pro¬
phetes entre le peuple: comme il y aura entre vous des maistres mensongiers qui in¬
troduiront sectes de perdition/ et nyeront le Dieu qui les a rachetez/ amenans sur eulx
mesme soubdaine perdition. Et plusieurs suyvront leurs fornications/ par lesquelz la
voye de verite sera blasphemee/ et en avarice marchanderont de vous par parolles fein¬
ctes: ausquelz la condemnation des long temps ne cesse point: et leur perdition ne som¬
meille point. 2.Pet.2. ¶ Le paovre monde si n'estoit bien aveugle pourroit bien con¬
gnoistre ces marchans qui par tout ont faict des cavernes/ lesquelles ilz appellent egli¬
ses: affin que la soubz l'ombre de religion/ comme guetteurs de chemins et aventuriers
ilz despouillent les paovres gens/ les attendans pour les seduire/ non pas seulement aux
biens: mais en l'ame quant au lieu de les mener a Jesuchrist/ leur vendent leur fardee
et corrompue marchandise en toute superstition et idolatrie.
Ausquelz le pape tout livre pour deniers.
Quos accipit ille.
¶ Le filz de perdition c'est
L'antechrist/ qui se sied au tem¬
ple de Dieu (es coeurs des
hommes) se exaltant sur Dieu:
et se monstrant comme Dieu/ come
Sainct Paul a predict. 2.Tes.2.
Car il a change toute or¬
donnance divine/ come Daniel
l'a dit/ supprimant la saincte
Escripture/ vendant indulgen¬
ces et remissions/ mainte¬
nant d'une partie/ maintenant
de tous pechez: et aussi dispen¬
sations par lesquelles il se glo¬
rifie/ qu'il peult dispenser contre
Dieu/ son Evangile/ et les
Apostres/ comme notent ses
glossateurs. 34.dist. Lector.
et. 15.q.6. Juratos. Et extra.
De voto et voti redemp. parto¬
tum. Car il faict que le servi¬
teur ne soit point tenu d'estre
soubz son seigneur ainsi qu'il a
jure/ qu'est contre Sainct Pierre.
1.Pet.2. Et si change les veufz ainsi quel veult/ et veult que ce qu'il ordonne soit receu comme de
la bouche de Dieu. 19.di. Si omnes. Il vend et trafficque tout/ il damne les sauvez/ et faict
sainctz les damnez/ il mauldict jusques a la tierce et quarte generation/ faisant les choses
droictes ou tortues come il veult/ commandant que personne n'en parle ne en doubte. 17.q.4. Ne¬
mini. De peniten. dist.3. S. ex persona. Et par ses livres il condemne tous ceulx qui donnent et
prennent quelque chose pour graces/ ordres/ et telz cas anathema danti. et recipienti. 1.q.1. et que on
ne doibt rien recepvoir pour les ordres/ pour la chresme/ pour le baptesme/ baulme/ sepulture/
ou communion. 1.q.1. Dictum est. ex concil. Tuburiensi. Ne encores quand on les contraindroit de
prendre: 13.q.2. postꝗ̈ pretio. Dont il est patent que les simoniacles/ comme premiers et princi¬
paulx hereticques doibvent estre rejectez et chassez de tous fideles. qõ. ulti ¶ La perverse
heresie de Macedonius et de ceulx qui a l'entour de luy sont repugnantz au Sainct Esprit/ est plus
facile a endurer que symonie. Car ces hereticques par leurs resveries confessent le Sainct Esprit
estre creature/ et serviteur du Pere et du Filz: mais ces symoniacles font iceluy mesme Sainct
Esprit serviteur. 1.q.1. c. Eos. Gregorius in registro. ¶ Puis que ainsi est que avarice est servi¬
tude des idoles/ quiconque ne se garde d'icelle en donnant les dignitez ecclesiasticques il sera sub¬
ject vulgairement a la perdition de infidelite/ combien que semble tenir la foy laquelle il mesprise.
Beda in .2. episto. Petri. et. 2.qõ.7. Secuti sunt viam Balaam. ¶ Plusieurs catholiques
ayment tant le loyer d'iniquite/ que les scavans mesme sont reprins des ignares/ et les clercz
des laiz. Car ilz corrompent la parolle de verite pour l'amour de la pecune/ et des desirs tem¬
porelz. Ilz plongent et perdent leurs auditeurs ausquelz ilz ne preschent pas choses salutaires
qui les corrigent: mais choses pleines d'erreurs qui leur complaisent.
Es cieulx veult Jesus que soit nostre tresor.
Spernit opes Christus.
¶ Il fault soustenir les foi¬
bles et avoir souvenance des
parolles du seigneur Jesus.
Car il a dit: que cest chose plus
benoiste de donner que de pren¬
dre. Act.20. ¶ Pourquoy
d'autant qu'on est plus pres
de Jesus/ d'autant est on plus
loing de toute avarice: com¬
me dit Sainct Paul. Je n'ay point
convoite l'argent ne l'or/ ou
la robbe d'aucun: mais vous
scavez que ces mains icy
ont ministre a mes necessi¬
tez/ et a ceulx qui sont avec
moy. Act.20.
¶ C'est ung grand gaing que
piete avec le coeur content
de ce qu'il a. Car nous n'a¬
vons rien apporte en ce mon¬
de: il n'est a doubter que riens
aussi n'en povons emporter.
1.Timo.6. ¶ Malheur sur vous o scribes et pharisiens hypocrites qui mangez les mai¬
sons des vefves soubz umbre de longues oraisons/ pour ce vous recevrez plus grande con¬
demnation. Matth.23. ¶ Faictes voz thresors au ciel/ la ou ne la rouilleure/ ne la tigne
ne corrompent riens/ et la ou les larrons ne esfouyssent/ et ne desrobent point. Matt.6.
¶ Ceulx qui veulent estre riches tombent en tentation/ et au lacz du diable: et en plusieurs de¬
sirs inutiles et nuysans/ lesquelz plongent les hommes en mort et en perdition/ car la racine
de tous maulx est avarice. 1.Timo.6. ¶ Regardez mes freres en ce chapitre comment
sont touchez tous papisticques/ qui ne pensent estre aultre piete que gaing/ enseignans
aultrement que Sainct Paul audict chapitre n'enseigne: et pourtant sont appellez idolatres:
car avarice est servitude des idoles. Colos.3. ¶ Bienheureux et sainct est celuy qui a
part en la premiere resurrection. Apoca.20. ¶ Qu'on regarde si Jesus a monstre ne en¬
seigne a ses apostres aucune maniere de tirer argent des paovres gens/ ne si luy en a ja¬
mais tire fors que de prescher purement la parolle de Dieu sans y rien mesler. Et au con¬
traire est il possible de penser aucune maniere et fasson de tirer argent du paovre peuple?
fust il jamais bateleur qui peult penser tant de moyens pour avoir argent/ comme le pa¬
pe a controuve? Il n'est soulier/ corde/ chausse/ robbe/ braye/ pierre/ saincture/ bonnet/ bastont/
foin/ paille/ os/ chair/ terre/ boys/ qui pourroit nombrer tout ce qui met au devant pour ar¬
gent/ et de tout tant qu'ont veult: des cloux de Jesus tout en est plein: des circoncisions a
Romme il y en a/ et au Puis/ et en aultres lieulx: comme si plusieurs fois Jesus avoit este cir¬
concis/ et aussi a force suaires/ et le monde est si beste qu'il croit tout/ et par tout donne argent.
Sur terre ne demande l'autre que or.
Lucri hic ardore tabescit.
¶ Tout ce que le Pape a
peu prendre des Juifz de
leurs fassons de faire et des
idolatres/ il a tout intro¬
duict a L'eglise pour pil¬
ler le monde/ disant a ces
pilleurs qu'il envoye. Don¬
nez a voz subjectz encens/
sel/ eau benistes/ cendres/
cimitieres/ sons de clo¬
ches/ chantz/ benedictions/
grans agios/ inclinations
merites/ et satisfactions/
affin que vous ayez d'eulx/
vin/ ble/ huyle/ censes/ ren¬
tes/ or et argent/ vendez
os des sainctz/ reliques/
et confrairies/ questes par¬
tout/ prenant tout ce que
pourrez avoir/ non pas par
exaction toute descouver¬
te/ neantmoins contrai¬
gnez les laidz a vous don¬
ner ce qu'il ont de coustume/ ainsi que nous avons commande aux Evesques. Ad aposto. de symo¬
nia. Voulons par ainsi/ que les choses qu'il n'est pas licite qu'on demande/ qu'elles soyent payees/ et
qu'on les receoive: car il est honneste qu'on receoive/ ce qu'il n'est pas honneste de demander. 18.
dist. De eulogiis. et. c. Cum ex offi. de prescrip. 12.q.2. Charitatem. 13.q.2. questa. et. 1.q.2.
Placuit. et. c. Quam pie. tellement que nostre sac soit plain: car la court romaine/ ne veult la
brebis sans laine. Soyent excommuniez comme infideles/ et qui tuent les indigens/ ceulx qui
ne payent les offrandes. 13.q.2. Qui oblat. ¶ Le Pape et les siens si tres horiblement pressent
le monde/ n'ayans cure que de leur ventre et de la bourse/ que mesmes leurs flateurs qui ne tachent
que les mettre sur tous sont contrainctz les blasmer. Qu'on regarde la glose extravag. de se¬
pulturis/ super cathedram. in verbo/ deputatos. Ilz ont trouve des inventions sans nombre
pour tousjours augmenter le gain avec la superstition/ portans chasses et aultres reliques a l'i¬
mitation des Juifz qui portoyent l'arche quand ilz devoyent batailler/ et des idolatres qui avec
telle pompe portoyent leurs dieux/ come il est facile a veoir en Apuleius lib.xi ¶ Ilz avoyent
ainsi la coustume d'allumer cierges: come Dionys. Halicar. et Macrob. Satur. lib.i.c.vi.
tesmoignent. ¶ Des eaues lustrales que nous appellons eaues benistes/ et tant d'aultres ce¬
remonies tout en est plein par les livres des infideles. Quid. in fastis. Apule. Macrob etc.
Dont le Pape a emprunte ces superstitions et idolatries/ par lesquelles il pille le paovre monde/
et retire les coeurs du vray pasteur Jesus Christ. ¶ Nul Evesque/ ou prestre/ ou diacre/ qui
dispense le sacrement de la communion ne demande aucune chose. Car la grace n'est pas ven¬
due/ et nous ne donnons pas par pris la grace du Sainct Esprit: aultrement qu'il soit oste come imi¬
tateur de la deception et fraulde symoniacque. Ex septa synodo. 1.q.1. etc.
Umbgelt
ein Sack
vol ablass
Pour de
l'argent
ung sac
plein de
pardons.
Jesus repaist ses brebis amiablement.
Pascit oves Christus.
¶ Quand il trouve la
brebis perdue/ il la met
sur ses espaules s'esjouys¬
sant. Luce.15.
¶ Il vit grande multi¬
tude/ et fust meu de pitie
sur eulx/ car ilz estoyent
comme brebis qui n'ont
point de pasteur. Et com¬
mencea leur enseigner plu¬
sieurs choses. Et quand
il eut prins les cinq pains/
et les deux poissons/ il
esleva ses yeulx au ciel/
et rendit graces et rompit
les pains/ et les bailla a
ses disciples: affin qu'ilz
les missent devant iceulx/
et departit les deux poissons a tous. Et ilz mangerent tous/ et furent rassasiez. Mar.6.
¶ Je suis le bon pasteur allant devant mes brebis/ lesquelles je paistz/ mettant
mon ame pour elles/ et si le loup vient je ne m'enfuys pas/ car je ne suis pas merce¬
naire. Jo.10. ¶ Nul n'a plus grande dilection que ceste: quand aucun met son
ame pour ses amys. Joan.15. ¶ Il donra pasture a son troupeau comme ung
pasteur par son bras/ il assemblera les aigneaulx et les portera en son sein. Esay.40.
¶ Le bon sauveur a ce invite tous chargez et travaillez pour venir a luy et estre sou¬
lagez. Matth.11. ¶ Et tous qui ont soif qu'ilz viennent a luy/ et qu'ilz boyvent
Joan.7. ¶ Cecy ont suyvi les vrays disciples de Jesus Christ non pas Judas
qui estoit larron/ duquel sont successeurs le Pape et les siens: mais Sainct Pierre et les
aultres/ auquel Jesus dit. Pierre me ayme tu. Auquel quand il eu respondu: Seigneur
tu scais que je t'ayme/ Jesus Christ dit: Paistz mes brebis: lesquelles il a nourry de
la parolle de Dieu/ a quoy faire aussi exhorte les aultres: disant/ Nourrissez le trou¬
peau de Dieu qui est entre vous: pourvoyans non point par contraincte: mais vo¬
luntairement/ non point deshonnestement appettant gaing: mais voluntairement/
non point comme ayant seigneurie sur le clerge/ mais en sorte que vous soyez l'exem¬
plaire du troupeau. Et quand le prince des pasteurs apparoistra vous recevrez la coron¬
ne incorruptible de gloire. 1.Pet.5.
Le pape les devore tres cruellement.
Inopis hic sanguine
gaudet.
Le pape dessend aux
questeurs qu'ilz n'o¬
sent aller ca ne la en
tirant subtilement l'or
des gens donnans
pardons et remissions
d'aucune partie des
pechez/ et aucunes¬
foys de tous/ et de pei¬
ne et de coulpe/ ce que
Dieu seul peult fai¬
re (comme il dit) soy
levant et mettant sur
Dieu: pourtant leur
deffend/ que sans ses let¬
tres et bulles ilz n'o¬
sent ainsi faire ne aussi
estre admis: De pe¬
niten. et remis. in cle¬
menti. c. abusionibus. Mais quand ilz ont acheptees les bulles du Pape/ alors
est mauldict tout homme qui les empesche ou qui parle contre. Nous ordon¬
nons que le vilain (c'est a dire les gens qui gaignent leur vie) soit tant aggrave
de pensions/ que la peine des exactions le contraigne se retourner a Dieu. 23.q.7.
Jam vero. Et pourtant nous voulons qu'on baille la .x. partie de toutes choses/ soit
ble/ grains/ foin/ fruictz/ laines/ pescheries/ molins ou a vent/ ou a eaue/ gaigna¬
ges/ et quelque chose que soit legitimement acquestee/ et de toute marchandise/ voi¬
re de vente de maisons/ champs/ vignes/ fours/ moulins/ troupeaulx de bestiail/
ou quelque aultre marchandise/ et aussi des mouches a miel/ et de la chasse/ et de la
gensdarmerie/ c'est a dire des gaiges que l'ont prent/ et de ce que l'on conqueste et de tou¬
te negotiation/ et toute aultre chose/ que de tout de dix on en donne ung. c. Non est.
Ex transmissa. A nobis. Pastoralis: et in aliis capi. de deci. et primi. et obla. ¶ Icy
voyez Chrestiens ces loups ravissans qui viennent a nous soubz l'habit de bre¬
bis/ comme ilz mettent sur noz espaules fardeaulx importables/ lesquelz ilz ne
touchent point d'ung doigt. Matth.23. et. 7. Dieu les mauldict comme faulx
pasteurs devorans les brebis/ ne nourrissans que eulx mesmes. Hiere.23. Ezec.34.
¶ Affin qu'on congnoisse ces corbeaulx/ le Pape et les siens/ ses decretz le mani¬
festent qui disent: Tout homme qui dit/ paix a vous/ ne doibt estre ouy comme co¬
lumbe. Les corbeaulx sont nourris de mort/ la columbe n'a point cecy/ mais vis
des fruictz de la terre/ et sa vie est innocente. 2.questio.7. Non omnis.
Jesus la Cene ordonne/ en memoire
E¬
T quand fust l'heure il se assist a table/ et les douze Apostres avec luy. Et
leur dit. J'ay desire de desir de manger ceste pasque/ c'est a dire ce passage
l'aigneau qui estoit memoire du passage avec vous devant que je souffre/
car je vous dis: que de ceste heure je ne le mangeray/ jusques a ce qu'il soit accomply
au royaulme de Dieu. Et il print le calice et rendit graces: et dit. Prenez et le distri¬
buez entre vous: car je vous dis/ que je ne beuvray de la generation de la vigne/ jus¬
ques a ce que le Royaulme de Dieu viengne. Le Seigneur Jesus en la nuict en la¬
quelle il fut livre/ quand ilz mangeoyent/ print le pain/ et en rendant graces le rom¬
pit/ et le donna aux disciples: et dit. Prenez et mangez. Ce est mon corps qui pour vous
est livre/ faictes ce en memoire de moy. Semblablement le calice apres qu'il eut souppe/
lequel quand il eut prins il rendit graces et leur donna/ disant: Beuvez de cestuy tous:
et beurent d'iceluy tous/ et leur dit. Cestuy est mon sang du nouveau testament/ qui
pour plusieurs sera respandu en remission des pechez. Ce calice est le nouveau te¬
stament en mon sang qui sera respandu pour vous. Faictes cecy toutesfoys que le
beuvrez en memoire de moy. Car toutes les foys que vous mangerez ce pain/ et
beuvrez ce calice/ vous annoncerez la mort du Seigneur jusques a ce qu'il viengne.
Jesus debvoit mourir pour la gent: et non seulement pour la gent: mais affin aussi
qu'il assemblast les filz de Dieu en ung/ qui estoyent espars. Je ne prie point seu¬
lement pour eulx: mais aussi pour ceulx qui croyront en moy par leur parolle: affin
que tous soyent ung/ ainsi que toy Pere es en moy/ et moy en toy/ que aussi en nous
ilz soyent ung. Je vous prie par le nom du Seigneur Jesus Christ/ que vous di¬
siez tous une mesme chose/ et qu'il n'y aye point de sectes entre vous: mais soyez par¬
faictz en ung mesme sens/ et en une mesme sentence. Certes nous tous sommes
ung pain/ et ung corps/ tous qui participons d'ung pain et d'ung calice. Il n'y a ne
Juif ne payen/ il n'y a serf ne franc/ il n'y a ne masle ne femelle: vous tous certes
estes ung en Jesus Christ. Vous estes le corps de Christ/ et membres de membre/
Vous ne vous assemblez point ensemble en mieulx: mais en pis/ il y a des divisions
entre vous/ car ung chascun previent a manger sa cene/ et l'ung a faim/ et l'aultre est
yvre. N'avez vous point maisons pour manger et pour boyre? contemnez vous L'e¬
glise de Dieu: quand vous venez ensemble pour manger attendez l'ung l'aultre.
L'homme esprouve soymesmes et ainsi mangeusse de ce pain et boyve de ce calice.
Experimentez vous vous mesmes si vous estes en la foy/ esprouvez vous vous
mesmes/ ne congnoissez vous point vous mesmes que Jesus Christ est en vous? si
d'aventure n'estes reprouvez. Si vous pardonnez aux hommes leurs pechez vostre
pere vous pardonnera/ et si vous ne pardonnez aux hommes leurs pechez/ vostre
pere ne vous pardonnera voz pechez. Remettez et il vous sera remis/ pourquoy
Jesus nous a commande de prier. Et nous remet noz offenses ainsi que nous remet¬
tons a ceulx qui nous ont offense. Il est ung Dieu/ et ung mediateur de Dieu et des
hommes/ l'homme Jesus Christ/ qui s'est donne soymesmes en redemption pour
tous. Si aucun a peche nous avons ung advocat envers le Pere Jesus Christ le
juste/ et celuy est la propitiation pour noz pechez/ et non seulement pour noz pechez:
mais aussi pour ceulx de tout le monde. Il n'y a point de salut en aucun aultre/ car
il n'y a aultre nom donne aux hommes/ auquel il nous faille estre sauvez. Je
suis la voye/ la verite/ et la vie: nul ne vient a mon Pere que par moy. Jehan veoit
Jesus venir a luy/ et dit: voicy l'aigneau de Dieu/ voicy celuy qui oste les pechez du
monde. Tous ont peche/ et ont besoing de la gloire de Dieu/ justifiez sans deserte par
de sa mort et passion.
la grace d'iceluy par la redemption laquelle est en Jesus Christ/ lequel Dieu a mis
devant soy reconciliateur par le sang d'iceluy. Justifiez par foy avons paix a Dieu
par nostre Seigneur Jesus Christ/ par lequel nous avons acces par foy en ceste
grace. Christ est mort pour nous/ pourquoy maintenant justifiez en son sang serons
delivrez de l'yre par luy. Nous avons este reconciliez a Dieu par la mort de son
filz/ pourquoy reconciliez/ seront sauvez en la vie d'iceluy. Nous nous glorifions
en Dieu par nostre Seigneur Jesus Christ/ par lequel nous sommes reconciliez
maintenant. Vous estes faictz pres par le sang de Christ/ car il est nostre paix/ qui
a faict tous les deux ung/ par iceluy nous avons acces tous deux en ung esprit au
Pere: son bon plaisir a este qu'en luy toute plenitude habitast: et que par luy toutes
choses fusseut reconciliees envers luy/ appaisant par le sang de sa passion les choses
qui sont. Il estoit decent que celuy pour lequel sont toutes choses/ et par lequel sont
toutes choses/ avoir amene beaucoup d'enfans a gloire/ qu'il fut faict aucteur par¬
faict de leur salut par passion: affin que par mort il destruysist celuy qui avoit l'em¬
pire de mort: c'est a dire/ le diable. Il a fallu qu'il aye este semblable par toutes cho¬
ses a ses freres a ce qu'il fut misericordieux et souverain Sacrificateur fidele en¬
vers Dieu/ affin qu'il purifiast les pechez du peuple. Car en ce qu'il a souffert et a
este tente il est puissant aussi de ayder a ceulx qui sont tentez. Nous avons le grand
souverain Sacrificateur Jesus filz de Dieu/ qui a penetre les cieulx/ tenons la
confession de nostre esperance/ car nous n'avons point ung souverain Sacrifica¬
teur/ qui ne puisse avoir compassion de noz infirmitez: mais tente en toutes cho¬
ses par similitude sans peche. Allons donc au throsne de sa grace en fiance/ affin
que nous obtenons misericorde/ et trouvons grace en ayde convenable. Christ ne
s'est point clarifie soymesmes/ affin qu'il fut faict souverain Sacrificateur/ mais
celuy qui a parle a luy. Tu es mon filz/ aujourd'huy je t'ay engendre/ comme aussi
en aultre lieu il dit. Tu es Sacrificateur eternellement selon l'ordre de Melchi¬
sedec/ lequel aux tours de sa chair offrit prieres et supplications a celuy qui le pou¬
voit sauver de mort avec grand cry et larmes/ et fut exaulce pour sa reverence. Et
certes comme ainsi fut/ qu'il estoit filz de Dieu/ il apprint obedience par les cho¬
ses qu'il souffrit/ et luy qui estoit tout parfaict a este faict cause de salut eternel a tous
ceulx qui luy obeissent/ appelle de Dieu souverain Sacrificateur selon l'ordre de
Melchisedec. Plusieurs aultres ont este faictz Sacrificateurs pour ce que par la
mort estoyent empeschez de demourer: mais cestuy pour ce qu'il demeure eternelle¬
ment/ il a sans fin l'office de Sacrificateur/ pourquoy il peult sauver perpetuelle¬
ment ceulx qui s'approchent de Dieu par luy/ vivant tousjours pour interceder
pour nous/ car il estoit convenable que nous eussions ung tel souverain Sacrifi¬
cateur/ sainct/ innocent/ sans macule/ separe des pecheurs/ et plus hault que les
cieulx/ lequel n'a point necessite comme les souverains Sacrificateurs offrir tous
les jours sacrifices/ premierement pour les propres pechez/ puis apres pour ceulx
du peuple/ car il a faict en soy offrant une foys. Certes la loy ordonne les hom¬
mes souverains Sacrificateurs qui ont infirmite: mais la parolle du jurement/
qui est apres la loy/ ordonne le Filz parfaict eternellement. Nous avons ung tel
souverain Sacrificateur/ qui est assis a la dextre du siege de la majeste es cieulx/
ministre des sainctuaires/ et du vray tabernacle/ lequel Dieu a dresse/ et non point
l'homme. S'il estoit sur la terre il ne seroit point Sacrificateur. Christ souverain
Sacrificateur des biens advenir/ est venu en presence par ung plus grand et plus
Jesus la Cene ordonne/ en memoire
parfaict tabernacle: non point de la main/cest a dire/ non point de ceste creation: et
non point par sang de boucz/ ou de veaulx/ mais par son propre sang est entre une
foys es sainctuaires/ et a trouve redemption eternelle. Car si le sang des boucz/ et
toreaulx/ et la cendre de la genisse esparse sainctifie les souillez pour la purification
de la chair/ combien plus fort le sang de Christ: qui par le Sainct Esperit s'est offert a
Dieu soymesmes sans macule/ nettoyera nostre conscience des oeuvres mortes/
pour servir a Dieu vivant. Et pour ce il est mediateur du nouveau testament: affin
que moyennant la mort/ ceulx qui sont appellez/ receoyvent la promesse de L'eter¬
nel heritage en la redemption des transgressions lesquelles estoyent soubz le pre¬
mier testament/ il est necessaire que la mort du testateur y entreviengne. Car le te¬
stament est conferme en ceulx qui sont mortz/ aultrement ne vault riens encores/
durant que celuy qui a faict le testament vit. Parquoy certes le premier n'a point
este desdie sans sang: car apres que le commandement de la loy fut leu par Moy¬
se a tout le peuple/ il print le sang des veaulx et boucz/ avec de l'eau et de la laine
teincte en rouge/ et de l'ysope/ et arrousa le livre et tout le peuple du sang/ semblable¬
ment le tabernacle et tous les vaisseaux qui y fervoyent/ et presque toutes choses
selon la loy sont nettoyees par sang: et sans effusion de sang il ne se faict point
de remission. Il est doncques necessaire que les figures des choses celestes fussent
nettoyees par ces choses: mais les choses celestes par meilleurs sacrifices que
n'estoyent iceulx. Car Jesus n'est point entre aux sainctuaires faictz de mains/
figures des vrays: mais au ciel mesmes/ affin que maintenant il apparoisse pour
nous devant la face de Dieu/ et non point qui se offre souventesfoys soymesmes/
en la maniere que le souverain Sacrificateur es sainctuaires tous les ans en au¬
tre sang que le sien/ aultrement il luy eut fallu souventesfoys souffrir despuis le
commencement du monde. Mais maintenant en la consummation des siecles/
il est apparu une foys par son sacrifice/ pour la destruction de peche. Et ainsi qu'il
est ordonne aux hommes de mourir une foys/ et apres ce le jugement: ainsi aussi
Christ a este offert une foys pour abolir les pechez de plusieurs. Christ resuscite
des mortz ne meurt jamais plus. Tout Sacrificateur assiste tous les jours/ ad¬
ministrant et offrant mesmes sacrifices/ lesquelz ne peuvent oster les pechez/ car
il est impossible que les pechez soyent ostez par le sang des toreaulx et des boucz.
Ces mesmes sacrifices qu'ilz offrent tous les ans ne peuvent parfaire ceulx qui
approchent aultrement ilz eussent cesse d'estre offers/ pour ce que les sacrifians
nettoyez une foys n'auroyent plus aucun remors de peche: mais par iceulx est
faicte commemoration des pechez chascun an. Voicy je viens/ affin sire Dieu
que je face ta volunte/ il oste le premier: affin qu'il establisse le second/ par laquelle
volunte nous sommes sanctifiez par l'oblation une foys faicte du corps de Jesus
Christ. Cestuy offrant ung sacriffice pour les pechez/ est assis eternellement
a la dextre de Dieu/ du surplus attendant jusques a ce que ses ennemys soyent
mis la scabelle de ses piedz. Car par une oblation il a parfaict eternellement
les sainctifiez. Je n'auray plus souvenance doresnauant de leurs pechez et de leurs
iniquitez: et la ou il y a remission d'icelles/ il n'y a plus d'oblation pour le peche.
Il ne nous est plus laisse sacrifice pour les pechez. Sachans que vous estes ra¬
chetez de vostre vaine conversation de la tradition de voz peres/ non point par cho¬
ses corruptibles/ par or ou par argent: mais par le sang precieux de Christ/ qui
est comme l'aigneau incontamine et sans macule. Le sang de son filz Jesus Christ
de la mort et passion.
nous nettoye de tout peche. Jesus Christ qui est fidele tesmoing/ premier ne des
mortz/ et prince des roys de la terre/ lequel nous a ayme/ et nous a lave de noz pe¬
chez en son sang/ et nous a faict roys et sacrificateurs a Dieu et a son Pere. Christ
est chief de L'eglise: et iceluy est le sauveur de son corps. Christ a ayme son Eglise: et
s'est donne soymesmes pour elle: affin qu'il la sainctifiast/ la nettoyant par le lave¬
ment de l'eaue/ par la parolle de vie/ affin qu'il rendit a soy L'eglise glorieuse n'ayant
quelque tache ou ride / ou aucune telle chose: mais affin qu'elle soit saincte et sans
tache. Avoir faicte la purgation des pechez par soymesmes/ est assis a la dextre de
la majeste aux lieux haultz/ Jesus dit. Je suis le pain de vie/ qui vient a moy il n'au¬
ra point faim/ et qui croit en moy/ il n'aura jamais soif. Tout homme qui voit le filz
et croit en luy/ a la vie eternelle: et je le resusciteray au dernier jour. Qui mange ma
chair et boit mon sang/ il a la vie eternelle/ et je le resusciteray au dernier jour. Qui
croit en moy il a la vie eternelle/ L'esprit est qui vivifie/ la chair ne proffite riens/
les parolles lesquelles vous ay dictes/ sont esprit et vie. Si aucun vous dit/ icy est
Christ/ ou il est la/ ne le croyez point/ car faulx Christz se leveront et faulx prophe¬
tes/ et feront grandz signes et prodiges/ tellement que les esleuz mesmes (s'il se peult
faire) soyent induitz a erreur. Si donc ilz vous disent/ voicy il est au desert/ n'y sor¬
tez point/ voicy il est es interieures parties de la maison/ ne le croyez point: car ain¬
si que l'esclair sort de orient et apparoist jusques en occident/ ainsi sera l'advenement
du filz de l'homme. Jesus qui est receu d'avec vous au ciel/ viendra aussi comme vous
l'avez veu aller au ciel. Entretant que les temps de repos de la presence du Sei¬
gneur Dieu viendront/ et qu'il envoyera Jesus Christ/ qui paravant vous a este
annonce/ lequel il fault que le ciel receoive jusques au temps de la restitution de
toutes les choses que le Seigneur Dieu a parle par la bouche de ses sainctz pro¬
phetes des le commencement du siecle. Et apres que le Seigneur Jesus eut parle a eulx/ il
fut receu au ciel/ et se sied a la dextre de Dieu. Si vous estes resuscitez avec Christ:
cerchez les choses qui sont d'en hault/ ou Christ est seand a la dextre de Dieu/ pen¬
sez les choses d'en hault/ et non les choses qui sont sur la terre. L'heure vient et des
maintenant est/ quand les vrays adorateurs adoreront le Pere en Esprit et verite:
car le Pere quiert telz adorateurs/ Dieu est esprit et fault que ceulx qui l'adorent/
l'adorent en esprit et verite.
¶ Par cecy ung chascun vray Chrestien peult entendre la pure saincte et honno¬
rable et digne institution de la saincte table de la saincte Cene de nostre Seigneur
Jesus lequel il fault croire estre plus parfaict puissant/ bon/ et sage que tous/ telle¬
ment qu'il n'appartient a personne le corriger ne changer chose qu'il aye institue et ordon¬
ne: et celuy qui presume aultrement ordonner et faire que Jesus n'a commande/ il est vray
Antechrist/ et comme tel sentira et portera amer jugement de damnation eternelle. Il ne
fault doubter que les sainctz Evangelistes et Apostres ne soyent vrays et fideles tes¬
moingz/ qui ont escript la pure verite comme ilz s'accordent a ung mesmes sens/ com¬
bien que les voix et parolles soyent differentes/ car ne fault penser des sainctes escri¬
ptures comme font les enchanteurs de leurs enchantemens/ sy une syllabe estoit laissee/
ou ung signe de croix/ qui ne fust faict/ que tout ne vauldroit riens. Le tout est que
tous ceulx qui prennent d'ung mesme pain/ ayent souvenance de la mort et passion que
Jesus a porte pour nous/ nous rachetant et purgeant par son sang precieux: et aussi
tous d'une foy et d'ung mesme vouloir/ aymant les ungz les aultres/ comme Jesus
nous a aymez/ soyons tous uns. Et ne fault venir indignement a ceste saincte table/
Jesus la cene ordonne/ en memoire de la mort et passion.
comme font tous ceulx qui ne
sont incorporez et inserez a Je¬
sus par vive foy/ a quoy chascun
doibt regarder s'il a vraye foy:
car aultre ne le peult scavoir que
celuy qui la/ et ainsi il se doibt
prouver soymesmes/ non pas
que ung aultre le prouve/ ne qu'il
soit cerche qu'en son coeur. Il ne
fault que personne soit mespri¬
se/ et que lon face et donne aultre¬
ment la table de nostre Seigneur
a ung que a l'autre: mais a tous
d'une mesme sorte en ung mes¬
me temps/ c'est qu'on attende
l'ung l'autre/ prenans tous d'ung
mesme pain/ et d'ung mesme ca¬
lice. Le pardon et absolution des
pechez est par la foy qu'on ha a
Jesus: au nom duquel l'on de¬
mande au pere pardon et remis¬
sion des pechez pardonnant a tous: et ainsi nous est promis/ et non aultrement.
Jesus est le seul mediateur/ et advocat/ et reconciliateur/ et propitiation envers le
Pere pour noz pechez/ et aultre n'y a. Jesus a faict ung seul sacrifice parfaict une
foys/ lequel sacrifice est tout aultre que les sacrifices de la foy qui estoyent tous
imparfaictz/ qui ne pouvoyent oster les pechez. Jesus n'a point de successeur: car
il est tousjours vivant/ et n'est empesche par la mort d'exercer son office/ comme
estoyent les aultres empeschez/ il est puissant a sauver eternellement aultre pur¬
gatoire ne fault imaginer que le seul sang de Jesus/ qui est seul chief de L'eglise
son espouse/ laquelle il nourrist de soymesmes: car il est le pain de vie/ et sa chair est
donnee pour le salut du monde/ de laquelle sont refectionnez et repeuz tous ceulx
qui parfaictement croyent que Jesus est mort pour noz pechez/ et resuscite pour no¬
stre justification: car en croyant en Jesus/ ilz ont vie et c'est manger la chair/ comme
portent les parolles de vie qui sont Esprit. Pourquoy on ne regarde et on ne se ar¬
reste au pain ne au vin/ cerchant ca bas Jesus: mais toute la pensee du fidele tyre
et monte la sus ou est le corps de Jesus/ jectant tout son coeur a Dieu sans s'arrester
a chose visible/ ne a aucune ceremonie ne a rien/ fors que au seul Dieu l'adorant
en esprit et verite/ tachant n'estre point ingrat a Dieu de la misericorde qu'il nous
a faicte: mais en luy rendant graces on aye continuelle souvenance de la mort et
passion que Jesus son filz a porte pour nous/ tachant de vivement exprimer Je¬
sus en obeissant de coeur a Dieu/ ne demandant que sa gloire et de faire sa volun¬
te/ aydant et secourant a son frere/ tout ainsi qu'on vouldroit qu'on nous aydast/ suy¬
vant la charite de Jesus/ nous aymans l'ung l'aultre/ comme le Seigneur Jesus nous
a ayme/ comme il commande requerant l'ayde et le Sainct Esprit du Pere/ par lequel
soit parfaict en nous son bon plaisir.
Et le pape la messe controuve/ chief de toute abusion.
Sed fedus dissipat iste.
L¬
A messe est controuvee
au lieu de la cene de no¬
stre Seigneur/ comme il
appert en ce qu'ilz appellent con¬
secration/ ou sont dictes secrete¬
ment aucunes parolles que nostre
Seigneur dit faisant la cene: com¬
mes/ ce certes est mon corps. Et il
fault que la messe soit dicte en ung
temple desdie/ qu'on appelle Egli¬
se consacree/ combien que Eglise
soit congregation et assemblee de
gens/ et fault aussi qu'on chante
la messe sur ung autel consacre/
et est deffendu a tous fideles de
faire chanter messes en leurs mai¬
sons. Et en cecy se faict le pape
plus sage que Jesus/ lequel a faict
sa cene en ung cenacle/ en une sale/ sur une table/ et aussi que les sainctz Apostres/
qui par les maisons ont rompu le pain sans autelz ne temples consacrez. Il est deffen¬
du a tous laiz d'estre au lieu ou sont les sacrificateurs/ c'est a dire ceulx qui exercent l'offi¬
ce sacerdotal/ et les clercz/ lequel lieu on appelle presbytere/ et ce au temps de la messe
ou il dit que les honneurs de ceulx qui ont l'office sacerdotal et des clercz doibvent
estre separez des laiz. Et ce au contraires de Jesus qui est assis au milieu de ses di¬
sciples/ voire comme le serviteur. Il y a troys principaulx differens en leurs messes/
le prestre/ l'evesque/ et le pape/ lesquelz ont vestemens divers et diverses ceremonies/
lesquelles seroit chose fort facheuse a reciter/ ceulx qui ont tant de loysir regardant
les resveries contenues au livre nomme Rationale divinorum officiorum: et en ce¬
luy qu'on appelle Pastorale. Et a bon droict sera l'on estonne des singeries que ces
gens font/ et comme l'on a tant trouve de fassons de faire tant de beneissons des
vestemens/ nappes/ serviettes/ mouchoirs corporaulx/ vaisseaux de boys/ de pier¬
res/ couvertures/ lesquelles choses le Pape commande/ quand sont presque con¬
summees et gastees qu'on ne les donne point aux gens laiz: mais qu'on les brusle/
aymant mieulx qu'on les destruise sans proffit/ que si l'on les faisoit servir a quel¬
que chose/ et si on les donnoit aux paovres. Il n'est loysible a personne de toucher
le pain apres la consecration/ mais quand le peuple vient pour le recevoir/ le prestre
le met dedans la bouche d'ung chascun/ le calice est a tous deffendu/ fors a iceluy qui
chante messe/ comme il a este conclud au concile tenu a Constance environ .1416. La
ou il fut ordonne/ que aux communians on ne donnast le sacrement fors que en une espece/
en ne permettant sinon que au seul chantant messe de recevoir les deux especes/ et
sur ce Joannes hus/ et Hierosme de pragit furent bruslez/ pourtant qu'ilz ne vouloyent
consentir aux cardinaulx/ evesques/ et abbez/ et ne se volurent desdire ne revocquer
de ce qu'ilz avoyent dit/ et entre les aultres choses ilz disoyent qu'on debvoit ainsi
Et le Pape la messe controuve.
communiquer au calice/ comme au pain/ veu que nostre Seigneur expressement com¬
mande que tous en boyvent/ disant: beuvez de cestuy tous: et tous en beurent/ com¬
me recite Sainct Marc. Et nostre Seigneur ne dit point bayez ou ouvrez la bouche/
et gardez vous de toucher: mais dit/ prenez et mangez. Parquoy clerement est con¬
gneu/ que celuy concile est hereticque et reprouve de Dieu/ irritant et mettant a neant
le sainct commandement de Jesus pour leur meschante conclusion et arrest/ et non
seulement le commandement de Dieu: mais leurs malheureux decretz/ qui com¬
mande qu'on prenne le pain/ et le calice entierement/ ou qu'on se abstienne de tous deux.
Il est dit que la messe est comme ung jugement/ une court/ une justice. Le canon est
l'action et le demainement de la cause et du plait/ l'oratoire est le pretoire/ l'audience le
lieu de justice/ Dieu est le juge: le diable est l'accusateur/ les ministres/ sont les tes¬
moingz: le sacrificateur/ c'est a dire celuy qui faict l'office sacerdotal/ est l'advocat et
le deffenseur/ il est Moyse/ qui faict les allegations pour la cause du peuple/ par son
patrocine la fallace de l'accusateur est confutee/ nostre innocence demonstree et ab¬
solue/ l'ire du juge appaisee et par misericorde la coulpe est remise. Conferez ces pa¬
rolles a ce que nostre Seigneur a dit de sa cene/ commandant qu'elle fut faicte en
sa memoire/ et nottez les motz que Jesus a dit des faulx Christz et verrez estre ac¬
complis es prestres du Pape/ qui bien s'appellent sacerdotes/ c'est a dire sacrificateurs/
car ilz sont telz/ et non presbyteri: prestres/ c'est a dire anciens/ comme ilz doibvent
estre/ ainst que Sainct Paul en a escript: L'office du vray Christ c'est estre advocat/ in¬
tercesseur pour le peuple/ et moyenneur entre Dieu et les hommes. Et tel est nostre
Seigneur Jesus/ qui a prins nostre cause et est nostre patrocinateur/ nostre pa¬
tron: nous sommes en sa sauvegarde/ il a destruict toute la puissance diabolicque/
nous faisant innocens/ ostant l'oblige qui nous estoit contraire faisant la paix/
par lequel grace et verite nous est donnee. Et le chanteur de messe veult avoir tout
cecy en jouant de passe passe/ pourtant qu'il est bien desguise avec son beguin pour
dormir deux foys/ apant la chemise sur la robbe/ tant sont ingratz les papistes
qu'ilz n'ont honte de dire et penser/ que le prestre face ce que Jesus seul a peu faire/ et
a parfaict par sa mort et passion. Comment n'ont honte ces paovres pecheurs de
soy mettre au lieu du filz de Dieu/ et soy appeller mediateurs de Dieu et des hom¬
mes? ainsi comme contiennent leurs oraisons que communement ilz disent devant
la messe/ et comme la messe aussi donne a entendre/ laquelle n'est que pour faire di¬
vision et separation comme si nous n'estions tous freres rachetez d'ung mesme pris/
n'ayant/ tous ung mesme acces au pere: mais que les ungz comme tres dignes
soyent pres et au dessus/ et les aultres comme indignes et rejectez soyent loing/ ne
osant approcher ne faire la cene comme les aultres/ laquelle chose n'est que secte
et division. Les prestres ne prennent ilz continuellement le pain et le calice a part
et seulz/ faisans contre l'ordonnance de nostre Seigneur? pour ce ilz ne peuvent man¬
ger la cene de nostre Seigneur/ laquelle doibt estre prinse et faicte de tous ensem¬
ble/ s'ilz ne la sont/ et si ce n'est la cene de nostre Seigneur/ de qui sera elle? La proba¬
tion du Pape est soy confesser de tous les pechez qu'on a commis de pensee/ de pa¬
rolle et de faict/ et les dire a son propre cure a tout le moins une foys l'an/ et accom¬
plir sa penitence: et apres la confession et satisfaction puisent venir aux sacremens
et communicquer. De la probation de laquelle parle le Sainct Apostre n'est point de
mention: ne aussi de asseurer les consciences d'estre delivrees par soy/ laquelle el¬
les ont en Jesus/ par laquelle les coeurs sont purgez et nous sommes justifiez.
chief de toute abusion.
Et qu'en pardonnant l'on aye pardon/ de ce ne faict on aucune mention/ fors que en
faisant dire tant de messes/ et qu'on faict tant de chanters/ et qu'on gaigne tant de
pardons/ et qu'on prent des indulgences/ tant de jubilez et plenieres remissions de
peine et de coulpe/ qu'on gaigne en donnant ce que le Pape a constitue en sa bulle/
combien que sainct Pierre les die mauldictz/ disant a celuy qui offroit argent pour
avoir le don de Dieu. Ton argent soit avec toy en perdition/ qui as pense qu'on
aye le don de Dieu par argent. Et ainsi les hommes sont tirez hors de la parolle
de verite/ et menez hors du sainct Evangile pour soy fier aux choses vaines et pe¬
stilentes. Et pour plus clairement veoir que la messe est pour mettre le prestre du
tout au lieu de Jesus/ et faire Jesus vain et superflu/ et tout ce qu'il a faict ilz attri¬
buent au prestre tout ce que appartient seulement a Jesus: en quoy l'on faict ung
merveilleux change. Car il est dit que a la voix du prestre le ciel se ouvre en l'heure
de l'immolation (c'est au canon) en laquelle Christ de rechief meurt/ son corps par
tout est prins/ et sa chair pour le salut du monde souffre/ les choeurs des Anges
sont presens/ et les choses souveraines et tres basses sont associees et conjoinctes/ et
est faict une chose des choses visibles et invisibles. En mesmes temps il est prins
par le mystere des Anges au ciel pour estre conjoinct au corps de Christ/ et devant
les jeulx du Sacrificateur/ il est veu en l'autel/ et apres plusieurs choses dit/ que
nostre salut est icy: et pourtant que nous pechons tous les jours/ par ce sacrement
nous avons remission des pechez. Gratian dit que ces parolles sont de Gregoi¬
re en l'homelie de pasques. Je vouldroye prier ces gens/ qu'ilz nous dient quel
passage ilz ont de la saincte Escripture/ que tous les jours Jesus meure et souffre/
et qu'il soit tous les jours sacrifie et immole/ qui vault autant a dire. Car la chose
vivante quand elle est sacrifiee/ elle est mise a mort/ comme Abraham vouloit fai¬
re de son filz Isaac/ lequel il vouloit sacrifier tirant le couteau pour le frapper. Et
Jephthe qui sacrifia sa fille il la tua/ et aultrement ne trouverez sacrifice avoir este
faict de chose vivante fors qu'en la tuant et mortifiant. Je scay que aucuns diront
que cecy est ung sacrifice de louenge/ et que ainsi de rechief Jesus est offert et meurt.
Nous demandons la parolle de Dieu qui die/ et nous monstre cecy estre sacrifice:
car Jesus n'a institue sa cene qu'en memoire de soy/ et aultrement ne parle L'escriptu¬
re. Il n'est commande de offrir/ ne de sacrifier/ ne de faire temple sacre/ ne autel/ telz
vestemens/ ne tant de fassons/ fors que faire en la memoire de Jesus/ annoncer
la mort du seigneur jusques a ce qu'il viengne. Quant est de l'ouverture du ciel a
la voix du Sacrificateur/ je croy plus tost que pour les blasphemes et horribles a¬
bominations que commettent les prestres en leurs messes/ que le ciel est tout clotz
et ferme/ comme monstrent les tres grosses tenebres/ qui ont remply tout le monde
par si grosse ignorance/ tellement que peuple ne fut jamais ainsi aveugle/ comme
il a este par le Pape et les siens. Des Anges qui sont ainsi presens en telles baul¬
des/ qui luy a dit? ou la il leu? comment le scait il? nous scavons que les Anges ne
peuvent estre partout/ s'ilz sont en aucun temps en ung lieu/ en ce mesme ilz ne peu¬
vent estre en ung aultre. Si on faisoit la cene comme nostre Seigneur la comman¬
de/ que tous ceulx qui sont d'une assemblee n'en fissent que une/ venans tous en¬
semble/ il y auroit quelque apparence. Maintenant ou chascun prestre dit sa messe
par tant de lieux sur la terre/ et en ung mesme temple en si grand nombre/ que a bon
Et le pape la messe controuve
droict ung personnage fasche de regarder tant d'eslevations que les prestres chan¬
tans leurs messes faisoyent/ dit: cecy est une garaine de dieux/ pourtant qu'on les
voyoit sortir et estre demenez des mains des prestres/ comme de connilz en une ga¬
rene. Qui pourra dire que les Anges soyent en tant de lieux. Aucuns pour ma¬
gnifier plus la dignite des prestres/ mettent en la messe venir toute la court cele¬
stielle/ que Dieu et tous ses Anges descendent du ciel avec la vierge Marie et tous
les sainctz et sainctes. Et qui fut jamais si subject a paillard/ comme seroyent tous
a la voix du putier prestre. Mais pour vray il y a plus de raison que les diables
soyent presens/ pourtant que par l'instigation et vertu de Satan/ la messe a este con¬
stituee/ et la saincte Cene de nostre Seigneur abrogee et du tout ostee. Pourquoy
tant de croix sont faictes (comme ilz disent) affin que la malignite diabolicque soit
chassee/ en quoy l'ont voit/ qu'ilz ne scavent ne entendent ce qu'ilz disent/ car s'il y a
tant D'anges/ et Dieu y est si grandement/ et la chose est si saincte (comme ilz disent)
comment peult le diable s'approcher/ qu'il le faille chasser par tant de croix? En la
saincte table de nostre Seigneur/ il ne fault point de croix/ ne aussi au sainct Ba¬
ptesme: combien que les prestres en leurs fassons de faire/ ilz adjurent tant de foys
le diable/ qu'il sorte du petit enfant/ faisant grosse injure a la saincte creature de
Dieu innocente/ comme sont les enfans/ lesquelz Jesus a prins entre ses bras/
avant que fussent baptisez: disant/ que a telz est le Royaulme des cieulx. Il ne
fault ainsi entendre que nostre salut soit en ce que faict le prestre en la messe/ en son
sacrifice imaginatif/ et qu'il cuyde faire: mais comme la pure parolle de Dieu por¬
te seulement au Seigneur Jesus/ qui mourant nous a rachetez: et par ung seul sa¬
crifice nous a consommez. Les papaulx qui suyvent et tiennent la doctrine du Pa¬
pe/ non seulement faict le sacrifice de Jesus tant qu'il est en eulx esgal et semblable
a ceulx de Moyse/ mais beaucoup moindre: car jamais si prophanement les sacri¬
fices de Moyse ne furent faictz/ comme est faicte la messe/ laquelle faulcement ilz
appellent le sacrifice de Jesus/ soit qu'on regarde ceulx qui chantent la messe/ et la
maniere et la fin: et toutes les circonstances. Quelle beste y a sur la terre/ qu'on ne
receoive et admette pour dire messe? pour toutes choses/ ne dit l'on point messe/ soit
pour avoir en demandant/ ou pour perdre/ et qu'il soit oste ce qu'on demande estre chas¬
se? de tout on faict des messes. Or il est escript que si les sacrifices de Moyse eus¬
sent peu oster les pechez/ qu'ilz eussent cesse et ne fussent estez reiterez. Parquoy le
Sacrifice de Jesus/ qui plainement a efface les pechez/ a este faict une foys/ et n'est
plus faisable/ ne a reiterer/ et ne fault a Jesus aucun Lieutenant/ Vicaire/ ou suc¬
cesseur: car il peult sauver eternellement tous ceulx qui viennent a luy estant
tousjours vivant/ en quoy le Pape et tous les siens luy font tres grosse injure luy
donnant successeur/ Vicaire/ et Lieutenant/ comme ilz disent/ voire comme leurs
parolles contiennent: le Pape tient le lieu/ non de pur homme/ mais du vray
Dieu. Et disent que l'office sacerdotal a este transfere de Christ a Pierre/ et de
Pierre ilz veulent que tous les Papes soyent successeurs/ et ainsi plusieurs sont
ordonnez a cause de leur mort et deces / ainsi qu'il est aduenu a Aaron et a ses suc¬
cesseurs/ qui sont venus apres luy Et ainsi Christ n'auroit point l'office sacerdo¬
tal eternel/ qui est grosse blaspheme contre la parolle de Dieu. Le Pape renversant
ce qui est dit du sang de Jesus qui nous purifie des oeuvres mortes/ dit: Nous benis¬
lato. ex¬
chief de toute abusion.
sons l'eaue aspersee du sel aux peuples / affin que tous aspersez d'icelle soyent san¬
ctifiez et purifiez/ ce que doibvent faire tous les Sacrificateurs. Car si la cendre de
la genisse espaise sanctifioit et nettoyoit le peuple/ par plus forte raison l'eaue asper¬
see du sel et sacree par prieres divines/ sanctifie et netoye le peuple. Et si le sel asper¬
se par Helisee le prophete a guery la sterilite de l'eaue/ par plus forte raison le sel sa¬
cre par divines prieres ostera la sterilite des choses humaines/ et sanctifie et purge
les souillez/ multiplie les biens/ et chasse les espies et aguetz du diable/ et garde les
hommes des phantasmes et des tromperies. Voyla les parolles de la beste/ qui ain¬
si blaspheme et destruict la parolle de Dieu/ et ainsi quasi par tout il a faict. En la
premiere Eglise tous les jours l'on faisoit la cene/ laquelle estoit prinse de tous/
puis l'on la mis au dimenche/ apres a este ordonne de la faire troys foys l'an/ puis
une: et le dimenche est donne le pain benict/ au lieu de la cene/ ainsi disent ilz. La
redempiton de Jesus et tout ce qu'il a faict pour son Eglise/ en la messe est mis a neant
autant comme les papes ou peu/ renvoyans a Dieu/ comme ilz disent/ ce qui leur
a donne. Car ilz disent/ offrir pour L'eglise saincte catholicque/ en la premiere par¬
tie du canon/ et pour la redemption des vivans/ lesquelz ilz nomment en leur pre¬
mier memento/ et pour les assistens et presens/ qui sont ditz offrir avec celuy qui
chante la messe/ et pour les aultres comme contient ledict premier memento. Et
en leur communicantes ilz font commemoration d'aultres que de Jesus/ au con¬
traire de ce que Jesus a commande/ c'est qu'on fist en sa commemoration. Les parolles
qu'on doibt dire a tout homme et prescher en grand vertu/ sont dictes sur le pain et
sur le vin secrettement: et c'est affin qu'elles ne soyent vilipendees et mesprisees/ et
par semblable raison le pape et les siens se peuvent excuser/ pourquoy ilz nont pres¬
che L'evangile/ cest affin que L'evangile et eulx aussi ne fussent mesprisez/ en ce e¬
stans plus sages que Dieu/ qui veult qu'on crie sans cesser/ et que on annonce au peu¬
ple son peche: et aussi contre l'expres commandement d'aller par tout le monde prescher
aussi L'evangile a toute creature/ ce que ont faict les Apostres: et quelque mespris
et contemnement/ qui soit advenu/ non delaisse/ ne paravant nostre Seigneur Je¬
sus preschant en grosse diligence par tout. L'on faict adorer le pain et le calice en la
messe/ apres les parolles sacramentales (comme ilz disent) lesquelles si ne sont
proferees deuement et avec l'intention de consacrer/ et sur matiere deue/ le peuple se¬
roit idolatre/ adorant pour Dieu/ ce qui n'est point Dieu: car toutes les choses des¬
sus dictes sont requises necessairement avec ce que celuy qui profere les parolles
soit prestre et que le charactere luy soit imprime/ pour muer le pain et en faire ung
Dieu: en quoy bien monstrent leur cas estre fonde sur neige et sur la sable: car se¬
lon leur doctrine mesmes tous ceulx qui oyent messe et adorent le sacrement sont
en dangier d'estre idolatres ainsi que vrayement ilz le sont/ comme contient la pa¬
rolle de Dieu. Car ilz ne scavent si celuy qui chante est prestre/ ne quelle inten¬
tion il ha: car aultre ne la scait que Dieu. Des parolles ilz ne scavent aussi/ veu
qu'elles sont dictes que personne ne les oyt et entend. Et a rien ne sert/ ce que de Quer¬
cu docteur de Paris preschoit a Paris en Grefve: que celuy qui adore le sacrement/
doibt dire en soy/ Seigneur si tu es la/ et que le prestre aye faict son debvoir/ je te ado¬
re: aultrement non. Car il ne fault adorer Dieu par condition ne en doubte: mais
en plaine foy et certitude que ce que nous adorons est le vray et seul Dieu/ ou aultre¬
Et le pape la messe controuve
ment je pourroye dire (adorant une pierre) ou quelque autre chose/ Seigneur je
te adore si tu es ceste pierre et si tu veulx en icelle estre adore: aultrement je ne te ado¬
re point/ laquelle adoration est contre Dieu et vraye idolatrie/ car Dieu deffend ex¬
pressement de soy incliner a chose faicte des mains des hommes. En tenant et con¬
fessant la doctrine du Pape que a la voix du prestre le corps de Jesus descend du
ciel: et qu'il est realement et corporellement soubz les especes du pain/ lequel est transsub¬
stantie au corps de Christ: et le sang aussi soubz les especes de vin/ que aussi est trans¬
substantie au sang/ tellement qu'il n'y a plus ne pain ne vin/ cecy croyant et confes¬
sant/ l'on renonce la foy et la creance que tous Chrestiens tiennent et confessent estre
vraye: et la repute l'on faulse/ car tous croyons que nostre Seigneur Jesus est resusci¬
te en son propre corps/ auquel visiblement (voyans ses Apostres) il est monte es cieulx/
et est assis a la dextre du Pere: et de la viendra juger les vifz et les mortz/ venant
comme il est monte en gloire et majeste/ ouvertement et visiblement. Qu'on exami¬
ne les passages qu'ilz deffendent de croyre a ceulx qui disent icy est Christ ou la/ et
qu'ilz monstrent qu'il fault cercher les choses qui sont la sus ou Jesus est assis a
la dextre du Pere et non celles qui sont sur la terre: comme est le sacrement. En quelle
escripture est contenu que les prestres ayent la puissance de faire descendre le corps
de Jesus du ciel? qui leur a donne ne commande de muer le pain au corps de Je¬
sus/ et le vin en son sang pour l'enclorre et enfermer dedans ung armaire et le porter
dedans une boyste? ilz ne scauroyent guerir ung pied de mouche/ combien que no¬
stre Seigneur a baille expres commandement a ses Apostres de guerir les mala¬
des/ ce que nous lisons clairement avoir este faict: mais que on puisse faire venir
le corps de Jesus/ on n'en trouve aucune escripture ne promesse/ aultrement ne fault
doubter que Dieu eut plainement monstre par la saincte escripture quelle reveren¬
ce/ et quel honneur l'on doibt faire au sacrement: et comment il le fault adorer/ veu que
les sainctz Apostres ont tant parle des aultres choses/ comme des paovres/ en quel¬
le sorte leur fault ayder/ de la maniere de vivre tant en faictz comme en ditz/ affin
qu'on vive sainctement: et qu'on ne scandalise son prochain n'en viande ne par pa¬
rolle/ et mesmes monstrent comme l'on doibt venir a la table: mais les seulz Papes
et leurs adherens ont faict de gros cas/ comme il fault cracher apres avoir receu le
sacrement: et si l'on le vomit et jecte hors/ s'il est mange du tout ou a moytie de quel¬
que: beste/ s'il tombe sur la terre ou sur drapeaulx/ et quelz draps il fault avoir/ com¬
bien de toyalles/ et de quelle matiere doibt estre le calice: qu'on regarde les distinctions
de consecratione/ et ce que les docteurs en escripvent au quatriesme des sentences.
Tous les tours du prestre sont comptez/ tant ceulx qui sont du tout ou a la moy¬
tie/ comme s'il dansoit une basse dance/ toutes les mines et inclinations/ baisemens/
et croix: et combien de pieces il doibt faire de son paovre Dieu/ laquelle il doibt met¬
tre dedans le vin: combien que une partie des singeries (je dis des ceremonies)
sont fort changees/ comme l'on peult veoir au chapitre ou il est dit/ pourquoy l'on
faict troys partz du corps de Christ/ qui dit. Le corps du Seigneur est de troys
formes/ la partie qui en la messe est offerte dedans le calice/ monstre que desja le
corps de Christ est resuscite: la partie mangee/ le cheminant encore sur la terre/ et
la partie qui demeure en l'autel jusques a la fin de la messe/ le corps au sepulchre:
car jusques a la fin du siecle les corps des sainctz seront au sepulchre. Des aultres
chief de toute abusion.
paovretez qu'ilz attribuent aux precieux corps de Jesus/ qu'il soit sensiblement a¬
pres la consecration traicte/ rompu et brise des dentz des fideles/ comme ilz ont con¬
trainct Berengarius de lyre a Romme en leur concile/ et est recite en leur decret/
c'est chose horrible de penser: car s'il estoit comme ilz disent/ jamais ne fut person¬
ne si paovre et mauldicte que ce paovre Dieu/ a qui tous les jours ilz font tant de
tourmentz/ le tenant en prison/ le rompant/ le mangeant/ le bruslant quand il est
ung peu gaste ou pourry ou mange des vers/ toutes ses blasphemes et mocqueries
viennent de leur perverse doctrine. Par laquelle veulent hardiment affermer/ que
la chair de Christ est tous les jours immolee/ sacrifiee/ pour la vie du monde/ que
repugne tout a la parolle de nostre Seigneur/ qui dit avoir este immole une foys.
¶ Pour le present ne monstrons l'abusion qui est au demourant de la messe es
grandz kyrie eleison: aux introites/ oraisons/ epistres/ responds/ es chantementz
de L'evangile/ gradualz/ offertoires/ et aultres choses qu'on lit et chante contre l'ordon¬
nance de Dieu/ et tout en aultre langaige que Dieu n'a commande/ la ou il n'y a point
de fruict ne d'edification. Parquoy tous Chrestiens et fideles pour l'amour d'ice¬
luy qui pour nous est mort: et qui en sa memoire a ordonne sa saincte table/ prenez
la pure et simple ordonnance du bon sauveur Jesus/ duquel et par lequel vous avez
tout bien/ qu'on ne change point/ laissez les grosses blasphemes de la messe du pa¬
pe/ duquel et par lequel jamais n'est venu que mal/ prenez et tenez ce qui est de Dieu/
et tout certain: laissez ce qui est du pape et tout incertain: et ainsi suyvantz Jesus vraye
lumiere/ vous ne irez point en tenebres: mais aurez vraye lumiere/ vous trouve¬
rez pasture et repos a voz ames.
Jesus es cieulx monte en toute liesse.
Ascendit Christus.
¶ Sentez certes en
vous ce qui a este en
Jesus Christ/ lequel
comme ainsi fut qu'il
estoit en la forme de
Dieu/ il n'a point re¬
pute larrecin estre es¬
gal a Dieu: mais il
s'est aneanty soymes¬
mes/ prenant la for¬
me du serviteur/ faict
a la similitude des
hommes/ et trouve en
habit comme homme.
Il s'est humilie soy¬
mesmes/ et a este faict
obedient jusques a la
mort/ voire a la mort
de la croix. Pour la¬
quelle chose Dieu aussi la exalte et luy a donne le nom lequel est sur tout nom/ affin
que au nom de Jesus tout genouil soit flechy de ceulx qui sont au ciel/ et qui sont
en la terre et aux enfers. Et toute langue confesse que le Seigneur est Jesus Christ
a la gloire de Dieu le pere. Philip.2. ¶ Quand vous estiez mortz en pechez/ et
en la circoncision de vostre chair/ il vous a vivifie avec luy/ vous pardonnant tous
les pechez/ effaceant l'obligation qui estoit contre nous par les decretz/ laquelle
nous estoit contraire/ et il la oste du millieu et la fiche a la croix/ et a despouille les prin¬
cipaultez et puissances/ et les a hardiment menez a honte publicquement triumphant
de eulx par soymesmes. Colossen.2.
¶ Celuy qui se humilie sera exalte. Mat.23. Or est esleve et constitue Jesus sur
tous qui pour nous a este faict moindre de tous. Et quand il les benissoit/ il se par¬
tit de eulx/ et fut esleve au ciel. Luce.24. Il a monte en hault/ il a prins la capti¬
vite qui estoit prisonniere/ il a donne dons aux hommes. Ephes.4. ¶ Il fut esle¬
ve voyans iceulx/ et une nuee l'osta de leurs yeulx. Cestuy Jesus qui est receu
d'avec vous au ciel/ viendra ainsi comme vous l'avez veu aller au ciel. Actuũ.1.
Son regne n'aura point de fin. Luce.1. Si aucun me sert/ si me ensuyve. Et la
ou je suis/ mon serviteur y sera. Joan.12.
Le pape en enfer tombe en grand destresse.
Descendit ad infera
presul.
¶ Qui se eslieve sera
humilie. Matth.23:
¶ Le Pape sest esle¬
ve sur tous il sera a¬
bisme plus bas que
tous. Ton orgueil est
abbatu jusques aux
enfers. Comment es
tu tombe lucifer sor¬
tant au matin? es tu
rue a terre qui avoys
puissance sur les gens?
Et neantmoins tu pen¬
sois en ton coeur: Je
monteray es cieulx/
je esleveray mon sie¬
ge sur les estoilles du
ciel/ je m'asserray sur la montaigne du testament d'ou vient le vent/ je passeray l'hau¬
teur des nuees/ et seray semblable au tres haultain. Maintenant es tu abbatu en
enfer jusque au profond de l'abisme. Esa.14. ¶ Elle est cheute/ elle est cheu¬
te la grand Babylone/ et est faicte habitation des diables. Apocalip.18.
¶ Et la beste fut prinse et avec elle le faulx prophete qui a faict les signes devant
luy/ par/ lesquelz il a seduict ceulx qui ont prins la marcque de la beste/ et qui ont
adore son image. Ces deux ont este envoyes tout vifz dedans l'estang du feu ar¬
dant/ et de soulfre. Et les aultres ont este occis par le glaive/ lequel procedoit de la
bouche de celuy qui estoit assis sur le cheval. Apoca.19. ¶ Et adoncques sera ma¬
nifeste iceluy inique/ lequel nostre Seigneur Jesus occira de L'esperit de sa bou¬
che/ et destruira par la splendeur de son advenement celuy duquel l'advenement est
selon l'operation de Sathan en toute puissance/ et signes/ et miracles de mensonge/
et en toute seduction d'iniquite a ceulx qui perissent: pour ce qu'ilz nont point receu
la dilection de verite: affin qu'ilz fussent sauvez. Pour ce Dieu leur envoyera ope¬
ration d'erreur pour croire a mensonges: affin que tous soyent jugez qui n'ont point
creu a verite/ mais ont consenty a iniquite. 2.Thess.2.
¶ Aux lecteurs.
¶ S'il est ainsi que selon le commadement de Dieu nous sommes tenus de ramener a nostre
ennemy son asne qui erre/ vrayement iceluy est fort inhumain/ cruel/ et hors de Dieu/ qui pense
n'estre point tenu autant a sauver le corps de son amy/ et encore plus de tacher a retirer d'er¬
reur damnable l'ame de son frere/ faicte a l'image et semblance de Dieu/ rachetee du precieux
sang de notre sauveur Jesus/ laquelle chose pensant mes tres chiers freres/ vous ay voulu rendre
ce livre en francoys a ceste cause seulement/ que ayez congnoissance du tres doulx et tres amiable
Jesus/ qui a porte tous noz pechez/ et satisfaict pour nous/ payant toutes les choses que nous deb¬
vions a cause de noz faultes/ par lequel seul et non aultre sommes sauvez et justifiez et sanctifiez/
car il est nostre sapience/ justice/ sainctification et redemption. Lequel ne nous demande aultre cho¬
se sinon que ayons plaine foy et fiance en luy/ par laquelle nous aurons charite et dilection laquelle
est la fin la plenitude/ et l'accomplissement de la loy: car ne peult estre que du tout on ne se fie en
luy/ et qu'on ne l'ayme/ si l'on le congnoit: car en ce est la vie eternelle/ et il est congneu quand on
entend et congnoit ses grandz et merveilleux benefices que notre bon Seigneur et sauveur Jesus nous
a faict par son sang nous nettoyant de tous noz pechez/ lesquelz il a prins et porte sur soy/ soy
donnant a nous: affin que par luy soyons enfans et heritiers de Dieu/ heritiers avec Jesus/ la
ou nous estions enfans de ire et du diable/ et heritiers d'enfer et de damnation/ lequel ne nous deman¬
de ne or ne argent: mais nous donne tout/ nous remettant le grand fardeau de la loy/ par laquelle
personne n'a peu estre justifie ne sauve/ disirant sur tout que de bon coeur nous recevions ses be¬
nefices et graces et salut: ainsi qu'il est contenu en la saincte escripture laquelle nous monstre Jesus
Christ notre sauveur si tres doulx et si tres amyable/ que tous qui l'entendent sont tirez a l'aymer/
et certes toute hayne de Jesus vient pourtant qu'il n'est pas congneu/ ne la saincte escripture/ cela
est ce que a tache son adversaire l'home de peche/ qui nous a seduict jusques a present/ come icy appert/
non pas par choses controuvees: mais par ses decretz et canons qui sont par avant alleguez/ qui de
tout repugnent a l'amitie de Jesus/ come clerement on peult veoir conferant la saincte escriptu¬
re avec eulx/ car l'on veoit bien que toute son intention est de cercher sa gloire/ la ou Jesus ne
cerche que la gloire de son pere/ et de mettre les chrestiens en toute servitude/ et par tous moyens
desrober le monde. Je vous prie pensez quel moyen eust peu trouver le pape et les siens/ pour de¬
cepvoir le monde et le piller/ qu'il n'a trouve? N'a il pas faict que tous princes/ roys/ empereurs/
ausquelz il doibt estre subject/ soyent ses serviteurs/ toute la justice qu'est en chrestiente ne luy
est elle subjecte? qui est entre les Chrestiens/ duquel luy et les siens n'aye piece ou loupin/ pour entre¬
tenir son orgueil de Lucifer/ et sa tres execrable paillardise? et pourtant vrays Chrestiens re¬
tournez au bening sauveur Jesus/ et laissez ce cruel destructeur Antechrist. Prenez le sainct
Evangile de Jesus et sa saincte parolle. Laissez ce puant pape et son escole. Car par luy tout
est sur terre perdu et gaste. Par luy Allemaigne est troublee. France est desolee. Dannemar¬
che destruicte. Angleterre seduicte. Espaigne mangee, Italie gastee. Hungrie captive. Pol¬
logne chetive. Escosse gourmandee. Boeme tormentee. Naples abusee. Grece separee. Les
mariages faulcement rompus. Moynes ordement polluz. Nonnains au corps et l'ame perdues/
et a toute ordure vendues. Seigneurs abbatus. Ruffiens au dessus. Marchans devorez. Me¬
chans honnorez. Laboreurs desossez. Oysifz engressez. Filz et filles tollus/ et es bourdeaux
du pape reclus. Justice des justes ostee/ et aux iniques donnee. Le mal pour bien vendu. Et bien
faire defendu. Les paovres ames captives. Les corps a tous maulx livrez. Le regne de Je¬
sus destruict. Et celuy de sathan introduict. O Jesus regarde l'abomination/ de l'ord filz de
perdition. Helas Seigneur cesse ton ire. Et de ce mal si nous delivre. Envoye ton puissant Espe¬
rit/ par qui cest inique soit destruict. Et ayes de nous compassion/ nous donnant ta benediction.
Ce nigromant (ne veulx) meurtrier filz de putain. Cle.7.
Mais le bening Jesus qui est sauveur certain.
¶ Pour les esleuz ces jours seront abregez. Matth.24.
¶ Par L'esperit de ses levres il occira le mescreant. Esaye.11.
¶ Les paovres se esjouyront au sainct de Israel/ quand le tyrant cessera/ et quand
le mocqueur deffauldra/ quand ceulx qui constraignoyent a faire iniquite
seront couppez/ qui font pecher l'homme en la parolle. Esaye.29.
¶ Hommes corrompus d'entendement/ reprouvez en la foy: mais ilz ne proffiteront
plus, Car leur insipience sera manifestee a tous. 2.Timo.3.
¶ Imprime a Romme/ par Clement de medicis/ au chasteau sainct Ange.
¶ Cum privilegio Apostolico.
FINIS.